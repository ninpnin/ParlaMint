i-6tLeCVj32pwizDC7QHRrnj	Herr talman! Vi samlas i dag för att debattera budgetpropositionen för 2021 och den ekonomiska politiken. Detta sker förstås i skuggan av den pågående pandemin.
i-2BCbZW5qzxvAyhLvt9ECVs	Det finns tecken på ljusning. Regeringen och myndigheter har stegvis gjort lättnader i rekommendationer och restriktioner. Undervisningen i gymnasieskolan och den högre utbildningen måste inte längre ske på distans. Det kommer snart att vara möjligt att besöka äldreboenden igen. Många känner lättnad, så även jag. Det handlar om glädjen över att kunna träffa sina gamla föräldrar och om glädjen för dem att få möta barn och barnbarn. Det handlar om gemenskapen i att få möta gamla studiekamrater och lära känna nya.
i-KsSaT3d1sDNo9FBHvZchNr	Men pandemin är inte över. Riskerna är fortfarande stora. Nu krävs både vaksamhet och uthållighet av hela svenska folket. Var och en av oss har också ett personligt ansvar för att hålla nere smittspridningen. Har vi lärt oss något av pandemin är det att ingen kan skydda sig mot pandemin på egen hand. Vi håller inte avstånd och tvättar händerna bara för att skyd ­ da oss själva. Vi gör det för att skydda varandra.
i-A65hcmGjscMHyHimj4B7Co	Pandemin har också haft mycket allvarliga ekonomiska konsekvenser. Vår ekonomi i Sverige och hela världsekonomin befinner sig i en nedgång som troligen är den största sedan andra världskriget. Vår erfarenhet av tidigare kriser talar för att återhämtningen kan bli utdragen. Det är en nedgång som drabbat hela samhället. I några branscher har omsättningen tvärbromsat, i andra går en redan brutal strukturomvandling ännu snabbare. Företagare har sett sina livsverk gå upp i rök, och många löntagare har blivit av med sina jobb. Ännu fler är osäkra på hur länge deras jobb kommer att finnas kvar.
i-W3YJTAbrNN2cE7sgTjtNiq	Det var mot den bakgrunden som regeringen och riksdagen agerade snabbt och handlingskraftigt under våren. Jag vill ta tillfället i akt att än en gång tacka oppositionen för ett konstruktivt agerande. Vi har olika politiska utgångspunkter – och det ska vi ha – men när krisen slår till vet svenska folket att deras valda företrädare kan samlas för Sveriges bästa.
i-To12T9bou8VJxcZk2VWfu	Det första vi gjorde var att säkra resurserna för att bekämpa smittspridningen. Vi lämnade ett mycket viktigt besked till medarbetarna i sjukvård och omsorg: att brist på pengar inte ska hindra deras viktiga arbete med att vårda dem som är sjuka eller att testa och smittspåra. Det beskedet gällde då, och det gäller fortfarande. Det är såklart viktigt för alla som har jobbat många, långa och tunga arbetspass under detta år.
i-UqBPJhGJBFENPKD8x1DEn9	Det andra vi gjorde var att lindra de ekonomiska konsekvenserna med åtgärder för att överbrygga den ekonomiska krisen. Med åtgärder som korttidspermittering har hundratusentals löntagare kunnat gå ned i arbetstid i stället för att riskera varsel och uppsägning. Korttidspermitteringen blev möjlig tack vare att fack och arbetsgivare väldigt snabbt fick nödvändiga avtal på plats. Det visar att den svenska arbetsmarknadsmodellen klarade provet under krisen.
i-SvST8C4uiDGK5EvpQS2Wd5	Det tredje vi gjorde var att stärka tryggheten för löntagare som blivit av med jobbet, inte minst genom höjda nivåer och lättat medlemsvillkor i a-kassan.
i-XoFJc5afCspahkSShLbb8W	Att vi kunde ställa över 200 miljarder till förfogande var möjligt tack vare att vi hade sparat i ladorna under de goda åren, så vi kunde möta pandemin med den lägsta statsskulden sedan 1977.
i-NCV8WeuL3pR3gb2tvtRisB	Tack vare Sveriges starka offentliga finanser kunde vi inte bara genomföra ett historiskt krispaket – vi har också de ekonomiska muskler som krävs för att nu kunna genomföra ett historiskt återstartspaket. Det vi nu ska genomföra är en kraftfull grön återstart av svensk ekonomi.
i-GdpfrMGX8x15bwvpYs4h7V	Herr talman! Den budget som regeringen, Centerpartiet och Liberalerna har kommit överens om har reformer som för nästa år omsluter mer än 100 miljarder kronor. Jag kommer tyvärr inte att kunna gå igenom alla förslag, för de är många, men jag ska sammanfatta de tre viktigaste sakerna: jobben, jobben och jobben.
i-MVpcCukWnQBp39TcHWpo4g	Jobben, herr talman, är helt avgörande för att vi ska lösa de samhällsproblem som vi kämpar med i Sverige i dag. Det är bara när alla som kan jobba också jobbar som vi kan ta itu med samhällsproblemen.
i-GTuVbE4AyRcXd7GAUXUNAp	Det handlar om patienter som fått sin vård senarelagd trots att de har väntat för länge. Det handlar om pensionärer som jobbat hela livet men ändå har låg pension. Det handlar om föräldrar som oroar sig för att deras barn ska bli skjutna när de är ute och leker.
i-HjWtVU3FbQ2fD4J6FjmrbZ	Det är genom att fler kommer i arbete och betalar skatt som vi har råd med fler poliser, fler sjuksköterskor och högre pensioner.
i-Mo6UQghD6e3gvE7pk9zqKG	Men jobben handlar om mer än så. Det handlar om att ha en gemenskap och en samhörighet. En lön att leva på är inte bara mat på bordet utan också frihet och självbestämmande. Det handlar om att få välja hur man vill leva sitt liv och med vem.
i-V8qo6w3cN312s1mRSLCvVe	Den här våren har många blivit smärtsamt påminda om att ingen går helt säker från att drabbas av arbetslöshet. Aldrig har så många sökt medlemskap i a-kassan på så kort tid. I våras förstärkte vi tillfälligt försäkringsskyddet i a-kassan, och i dag kunde jag berätta att de högre nivåerna blir kvar fram till och med 2022. I stället för att behöva sälja sin bostad i panik har människor nu det ekonomiska andrum som gör det möjligt att komma tillbaka i arbete.
i-CXAbbRmupYDmbt6Cyq2imt	För nu ska människor tillbaka i arbete. Blir du arbetslös ska du möta tydliga krav på att skaffa dig nästa jobb men också goda möjligheter att göra det.
i-Y5D3NMhpbCbrAm96pYdufj	Många kommer att behöva fylla på sina kunskaper för att söka ett annat jobb eller ställa om helt och lära sig ett nytt yrke. Därför bygger vi nu ut Kunskapslyftet med över 30 000 nya möjligheter att lära sig ett bristyrke och skaffa sig en utbildning som leder till jobb.
i-SvGWqdffn7A3hKd3GmpbYW	För den som redan före krisen stod långt från arbetsmarknaden införs fler möjligheter att få in en fot i arbetslivet med extratjänster, introduk ­ tionsjobb, matchning och intensivår.
i-SoAXWUr4yVMaGFg9wxRKgG	Men inte minst föreslår regeringen en expansiv finanspolitik som skapar nya jobb att söka. Detta gör vi med offentliga investeringar, offentlig konsumtion och inkomstförstärkningar för den som har lägre inkomster.
i-d9BnujAp9hBTppZPWPops	Tyngdpunkten ligger på investeringar. Vi har systematiskt gått igenom projekt efter projekt för att se om det är möjligt att tidigarelägga och snabbt sjösätta, för det är så vi får hjulen att snurra igen i ekonomin. Redan nästa år bedöms regeringens politik bidra till 75 000 nya jobb.
i-UkpdEoeeRPk2LxqwPS2jYU	Vi investerar i att ställa om Sverige till världens första fossilfria välfärdsland. I hela vårt land växer det nu fram nya jobb inom branscher som batterier, biodrivmedel, miljöteknik och fossilfritt stål. Nu skyndar vi på den utvecklingen med nya investeringar.
i-HYHYFqF3tQxdqwoKRtSyys	Kostnaden sänks för företag som vill tidigarelägga investeringar inför framtiden. Därutöver gör staten omfattande egna investeringar.
i-M34MmbP7S9RqvgLwdGQpJA	När det gäller varenda järnväg som ska renoveras, varenda laddstolpe eller solcell som ska sättas upp, vartenda hyreshus som ska rustas och varenda bredbandskabel som ska dras är det jobb som ska göras, och tiden att göra det är nu.
i-KfYoPrQrCcHhVQq14TWqZ	Framtidens jobb finns också i en trygg välfärd åt alla i hela landet. Redan i våras gav regeringen historiskt stora ekonomiska tillskott till kommuner och regioner. Nu följer vi upp med ännu mer pengar. Det skyddar vård, skola och omsorg från massuppsägningar, och det hjälper hjulen i ekonomin att börja snurra .
i-WWLeFwssgBVYsu3FFRxvcB	Vid sidan av de generella förstärkningarna skjuter vi till mer pengar till regionerna, som ska beta av vårdskulden, alltså den planerade vård som behövde senareläggas på grund av corona.
i-6gz79w99Xxne5YdT2wyLif	I våras hamnade också strålkastarljuset på arbetsvillkoren i äldreomsorgen. Här skjuter vi till nya, permanenta pengar för bättre arbetsvillkor, fler kollegor och rätt kompetens för jobbet. Det förtjänar äldreomsorgens medarbetare, och det förtjänar alla Sveriges äldre.
i-QErxrkZbjTxQkjSr3X4g3y	Sveriges äldre förtjänar inte bara en trygg äldreomsorg utan också en bra pension. Nästa år höjs därför pensionerna med 600 kronor för den som jobbat hela livet men ändå har en låg pension – matbespisningspersonalen, undersköterskan, lastbilschauffören.
i-F18d5uyg144Eof2FCuS2p3	Med den här budgeten tar vi också det sista steget för att sluta den orättvisa skatteklyftan mellan lön och pension. Från den 1 januari 2023 kommer ingen över 65 år att betala en krona mer i skatt än den som jobbar.
i-QKGuN1CKRnkZJgvvLB5rEL	Herr talman! Vid sidan av den ekonomiska återstarten fortsätter kampen oförtrutet mot samhällsproblemen. Det finns egentligen inga ord som är starka nog för att beskriva den vrede och förfäran som drabbade så många med mig när nyheten kom att en tolvårig flicka hade skjutits till döds.
i-Wt65ZFfeHuggaoNfzK3AZL	Kampen mot brotten är förstås komplicerad och kräver många olika insatser, tålamod och förebyggande åtgärder. Men först och främst måste det sägas: Skjuter du ihjäl en tolvåring ska du sitta i fängelse. Och du ska sitta länge.
i-PkTuNSkfYWkmbgeAR2rj3r	Regeringen stramar åt den så kallade ungdomsrabatten. Det är inte gratis, men det är värt varenda krona som nu tillförs Kriminalvården.
i-6V7aKop5HYMoXJ5GgG7e3m	För att dömas till fängelse måste den som begår brott också åka dit. Då krävs det fler poliser. Målet om 10 000 fler polisanställda ligger fast. Nästa år blir det ett tillskott på 2 miljarder kronor till Polismyndigheten, och den förstärks med nya miljardsatsningar kommande år.
i-TJgQyaGZcRsj76NtSgwXpD	Men som polisen själv säger både kan och måste hela samhället göra mer för att minska brottsligheten. Det räcker inte med fler poliser, utan inflödet av ungdomar in i gängbrottsligheten måste strypas.
i-DGLwRiNvrHsSeDbrepLwHc	Då krävs fler engagerade lärare, fler ingripanden av socialtjänsten när föräldrar inte tar sitt ansvar, fler familjehemsplaceringar och fler platser på Statens institutionsstyrelse. Detta arbete ska kommunerna bedriva i nära samverkan med rättsvårdande myndigheter, och därför föreslår vi historiskt stora ekonomiska tillskott, både generella och riktade bidrag till kommunerna. Det är ju så att det mesta av det förebyggande arbetet bedrivs i kommunerna, och i den här budgeten gör vi historiskt stora tillskott just till dem.
i-UKjsngfLWBmeh8uS995zbV	Vi ska slå stenhårt mot brotten och stenhårt mot brottens grundorsaker, men kampen mot brotten kräver också att vi går på de svarta pengarna. Nu införs fler och skarpare verktyg för att stoppa fusk och felaktiga utbetalningar. Sverige ska använda hela den byråkratiska verktygslådan för att stoppa de livsstilskriminella som lockar in ungdomar i kriminalitet med dyra klockor och märkeskläder.
i-4SC1D19vmj4AzvVh48y1D8	Alla barn, oavsett var de bor, ska ha goda förebilder och den trygghet som krävs för att göra verklighet av sina drömmar. Självklart ska den drömmen innehålla ett jobb, för som polisen själv konstaterar: När arbetslösheten ökar riskerar brotten att bli fler.
i-STxxHzGyRX7ViBpSoqN1f6	Herr talman! När vi nu ska återstarta ekonomin och människor ska komma tillbaka i arbete ska vi självklart sikta högre än att bara återställa till det som var. Sanningen är ju att det Sverige som fanns före krisen inte på något sätt var perfekt. Nu har vi en historisk möjlighet att bedriva en ekonomisk politik som inte bara får människor i arbete utan också ser till att alla är med och bygger Sverige starkare, tryggare och mer hållbart.
i-PZ6qXdb1pV8b7JURD8uEc	Den möjligheten ska vi ta. Nu ska vi jobba Sverige ur krisen tillsammans!
i-JcDRhAzZP7TKgJzSjvJDpJ	Herr talman! 105 miljarder i satsningar – svenska folket skuldsätts, och då gäller det att använda pengarna på bästa sätt. Ändå kan jag konstatera att den här budgeten inte kommer att knäcka gängkriminaliteten eller pressa tillbaka arbetslösheten.
i-4LitoZuee9RKYPL96mE6Po	Jobben, jobben, jobben, säger finansministern. Jag kan bara konstatera att finansministern när hon tillträdde i oktober 2014 inte lyckades pressa ned arbetslösheten i en brinnande högkonjunktur. Sedan vi kom in i den här krisen har Sverige varit det land som har presterat sämst. Många med mig ställer sig därför frågan hur regeringen ska lyckas nu, i en lågkonjunktur.
i-PkfJfSwSBMZwHHyCkiFGCj	Herr talman! Samhällsutvecklingen går också åt helt fel håll när det gäller otryggheten. Gängskjutningar och förnedringsrån är ord som vi inte uttalade för några år sedan eller ens visste att de fanns. Nu utsätts människor för de mest förnedrande och grova brott. Som finansministern själv nämnde hamnade en ung flicka, tolv år gammal, i en skottlossning.
i-3UnpFT1eqJdaDUmKhJJQrx	Jag är övertygad om att det går att vända den negativa utvecklingen. Det går genom en tydlig och tuff rättspolitik, och vi har lagt många förslag på riksdagens bord. Men det krävs också resurser för att rättsväsendet ska kunna göra sitt jobb.
i-Y8h5LjJQ1chbw6C6StCLmS	För mig, herr talman, är det obegripligt hur regeringen och stödpartierna kan lägga en budget på riksdagens bord som inte ger polis och Åklagarmyndigheten de resurser som verkligen behövs. Den fråga jag vill ställa finansministern är därför hur ni prioriterar. Hur kan finansministern prioritera 52 miljarder till bistånd nästa år men lägga mindre pengar på polisen, Åklagarmyndigheten, domstolarna och Kriminalvården i ett läge där mer resurser behövs för att knäcka kriminaliteten?
i-SgTun1PD3Wke6RVnCATRT9	Herr talman! Regeringen ökar tillskotten till alla dessa myndigheter i budgeten. Polisen kommer att ha 2 miljarder mer nästa år än de hade i år. Det är möjligt att Elisabeth Svantesson ska söka jobb som chef för polisen, men polisen själv menar att man inte behöver något ytterligare tillskott nästa år utöver dessa 2 miljarder. Året efter får också polisen ytterligare tillskott, faktiskt mer än man själv har begärt.
i-917GWgjuSKKyTFuXmNKmTn	Det polisen däremot säger är att vi behöver jobba mer aktivt med det förebyggande arbetet. Utöver de stora satsningar som vi gör i budgeten på polisen, Kriminalvården, Rättsmedicinalverket, migrationsdomstolarna och Åklagarmyndigheten – där vi har ökat anslagen med 30 procent sedan Stefan Löfven blev statsminister – gör vi också stora satsningar på det förebyggande arbetet. Vi vet ju att för att ungdomar inte ska dras in i de här kriminella nätverken behöver vi ha en bättre möjlighet att fånga upp dem tidigt.
i-FqicmRCJjMPbQatyYNDKiw	Här satsar vi alltså pengar på språklyft i förskolan, på lovskola, på skolor i utsatta områden och ytterligare på särskilt utsatta kommuner. Framför allt gör vi stora generella tillskott till kommunerna så att de ska kunna jobba mer förebyggande.
i-Tr8YvFebxGtWfx31Vv8cCw	Sedan måste man också göra det tredje, och det är att gå på pengarna. Här har vi också satsningar för att strypa tillförseln av pengar till de kriminella nätverken.
i-AUTY59H7SHMsnPXJ2RSKAG	Vi genomför alltså omfattande satsningar, och jag delar helt Elisabeth Svantessons problembild. På det här området behöver jobba oerhört intensivt, och vi behöver göra det tillsammans.
i-NB2wHweDdQNmwsPSWQUhKP	Jag har en fråga till Elisabeth Svantesson, som menar att Sverige är det land som har presterat sämst i EU när det gäller arbetsmarknaden. Då undrar jag: Vilket EU-lands arbetsmarknad tycker Elisabeth Svantesson att Sverige skulle ha i stället?
i-8jpjACigLL4Qc2N9shLok6	Herr talman! Finansministern får nog avvakta; det kommer att finnas tillfälle att ställa frågor även till mig efter mitt anförande.
i-YS8ypM93Z5RbYvDBbtfKB	Jag har fortfarande inte fått svar på min fråga. Är det rimligt att Sverige lägger ned 52 miljarder nästa år på bistånd till andra länder när vi inte skjuter till mer resurser än vad vi gör till rättsväsendet?
i-9M96d5dZhyU3mzUWCVahXE	Jag vet mycket väl hur resurserna till polisen ser ut, men det är ju inga nya pengar. Det är de pengar som Jakob Forssmed och jag tillsammans med våra partier sköt in i 2019 års budget, ökande som en trappa. Men det finns ju inga satsningar på polisen .
i-L6cV42Yyfp59oLVNNFvETS	Jag kan ge regeringen och stödpartierna ett tips: Ni borde satsa på att få tillbaka pensionerade poliser som här och nu kan jobba med att bekämpa brottslighet. Det är ett gott tips till finansministern.
i-5Wzqejawscag5SvG7rCGx9	Vad jag ser i höständringsbudgeten är i stället att ni stärker biståndsbudgeten. Varför inte lägga de pengarna på svenskt rättsväsen i en tid när otryggheten är så enormt stor?
i-TT248iK5cbPrc1b8NXDCTF	Herr talman! Jag tycker att det är viktigt att understryka att vi gör mycket stora satsningar på hela rättskedjan. Rättskedjan har byggts ut rejält sedan Stefan Löfven blev statsminister.
i-Xm36MyyqDgW5zSj99BzpWr	När vi gick in i regeringsställning hade Moderaterna, inklusive Elisabeth Svantesson, monterat ned polisutbildningen så att det pensionerades fler poliser än det kom ut nyutbildade. Det vi har gjort är att fördubbla polisutbildningen så att det nu hela tiden examineras ut nya poliser som vi också kan anställa. Det är så man långsiktigt kan säkerställa polisens resurser.
i-3a6RDEXaVuEVnpfVCpwPe7	Det är viktigt att vi fortsätter det arbetet. Vi lägger 42 miljarder i budgeten på kommuner och regioner. Mycket av det behöver gå till det förebyggande arbetet.
i-XndvWs2FbSTwodFUiZuaCo	Vi ska fortsätta att ställa frågan till Elisabeth Svantesson: Vilket europeiskt lands arbetsmarknad tycker Elisabeth Svantesson att svensk arbetsmarknad borde vara i stället för Sveriges?
i-GqbZtPqgjR8RC58mTfVgio	Herr talman! För ungefär en månad sedan uttalade sig finansministern i tidningen Dagens industri på en fråga om fastighetsskatt: ” Ett problem med dagens fastighetsavgift, som infördes av alliansregeringen, är att den är regressiv. Den har en särskild rabatt för höginkomsttagare .” Jag förutsätter att finansministern är rätt citerad. Annars får hon rätta mig.
i-MNvdMfzFfYp8FQKZZrkBtL	Jag vet inte hur man exakt ska tolka det uttalandet. Det är inte uppenbart att bara för att man bor i ett hus med högt taxeringsvärde har man per automatik hög inkomst. Det är klart att det finns en viss korrelation – så lär det vara – men vi kan tänka oss exempelvis en ensamstående äldre där den tidigare maken, eller makan, stod för lejonparten av hushållets inkomst. Kvar är man ensam med en låg inkomst men med ett högt taxeringsvärde. Ska man då tvingas flytta?
i-6EaN65C56yUZWa5z9VfU5c	Vi kan också tänka oss att ett hus eller en gård funnits i släkten i många generationer, att man har ärvt huset, ska man då inte få bo kvar om man inte har hög inkomst?
i-aY9hPEBsu3zHfNzJcz4CQ	Min första fråga gäller vad finansministern egentligen menar givet att finansministern är korrekt citerad. Min andra fråga gäller vilka Socialdemokraternas ingångar är i synen på en återinförd fastighetsskatt.
i-TmQYG66j64mN87y41WoHAi	Herr talman! Faktum är att som fastighetsskatten är uppbyggd betalar man en andel av värdet på fastigheten upp till ett visst tak. Det betyder att för alla som har ett värde under det taket stiger fastighetsskatten i takt med att fastigheten ökar i värde. Det är framför allt de som de senaste åren har bott i lägre värderade fastigheter som har fått en höjd fastighetsskatt. Det är inte de som bor i de fina villorna i Stockholmsområdet eller andra fina villaförorter som har fått höjd fastighetsskatt, utan det gäller dem som bor i mindre orter i mindre bostäder runt om i landet.
i-LPc8izJ9KqMH1eEKSjWoZx	På så sätt kan man säga att det finns en särskild rabatt i och med att de som bor i fina, högt värderade fastigheter inte får några höjningar av fastighetsskatten utan bara betalar upp till ett visst tak. Det är klart att det finns en regressivitet i att de som bor i Solsidan – Fredde och Mickan – betalar fastighetsskatt på samma sätt som de som bor i ett mindre radhus i en mindre ort i Sverige. Där finns en tydlig regressivitet.
i-7qipcKtLz17oAnu3S2S8Bo	Jag är medveten om att det finns människor i till exempel Bohuslän som bor i mindre hus vid kusten som har blivit högt värderade på grund av ett stort inflöde av norrmän som köper de husen. Det här var bara en problematisering av dagens fastighetsskatt.
i-E7opTHe3nvsRaJJezDokHQ	Jag tycker inte att det är helt oproblematiskt att det finns en så tydlig regressivitet, där det i genomsnitt är så att människor med höga inkomster betalar en relativt sett låg fastighetsskatt i förhållande till personer som oftast har lägre inkomster och bor i mindre högt värderade hus.
i-RpL55mvkB3Naoj5vcL6pAy	Herr talman! Sedan var det andra delen av frågan: Vilka är Socialdemokraternas ingångar i synen på fastighetsskatten?
i-Xom2ggZJKnk831YTSVQocW	Låt oss dröja oss kvar i Stockholmsområdet. De förslag som har kastats fram av så kallade experter, ekonomer och förvisso även politiker, tar upp en skatt på 1 procent. Den ska inte bara gälla villor och småhus utan även bostadsrätter. En vanlig Stockholmsfamilj kan utan större problem komma upp i 30 000, 40 000 eller till och med 50 000 kronor per år för ett vanligt hushåll.
i-2uz9F2VFs47bWefxGPTS5U	Låt mig vara tydlig: Sverigedemokraterna kommer inte på något sätt att medverka till att fastighetsskatten återinförs.
i-8d1XMV7EuK6RptPnPZD1k3	Om finansministern vill beskatta en vanlig Stockholmsfamilj med 50 000 kronor per år, kommer man att berätta det före valet eller efter valet?
i-KZtgTXy5PvTUuidhh9xesw	Herr talman! Frågor på de förslag som har lagts fram av experter bör ställas till dem och inte till mig.
i-G4bXBikqSZma49R4x7Qhxz	Herr talman! Regeringen har verkligen visat handlingskraft under krisen. Det är mycket bra gjort. Visst kan man ha synpunkter på delar, men handlingskraft har ni verkligen visat. Däremot ser vi ingen handlingskraft alls när det gäller att ta itu med den ekonomiska ojämlikheten, det vill säga att beskatta den ekonomiska eliten.
i-S5NUQT2KwgPipeLFg9augN	Om vi tittar på hur det ser ut i världen ser vi att Sverige är det land i västvärlden, enligt OECD, som tillsammans med Nya Zeeland har haft de mest kraftigt växande inkomstklyftorna, det vill säga där ojämlikheten har ökat mest under de senaste decennierna. Växande klyftor, vet finansminis ­ tern såväl som jag, är dåligt för den ekonomiska utvecklingen, demokratin, skolresultaten, brottsligheten, tryggheten och enskilda människors makt och möjligheter i livet. Jämlika länder utvecklas bättre, helt enkelt.
i-7NUEKyEHXrAAwa5i7ZkPEQ	Vi kan se att en direktör i år får 200 000 kronor i skattesänkning, och här står finansministern och skryter om att en låginkomsttagare ska få ungefär en hundralapp i månaden i skattesänkning, det vill säga ett och ett halvt tusen kronor. Det utjämnar inga ekonomiska klyftor alls.
i-Tc31wMxFj48QvGTuDLBjsG	Vi kan se att det är framför allt kapitalinkomsterna som är skevt fördelade. Den rikaste procenten får över hälften, det vill säga 200 miljarder. Det motsvarar fem års barnbidrag.
i-CgHvW3WGWSwQUHuUQ6wsvt	Om vi vill ha en långsiktigt hållbar finansiering av välfärden borde det finnas utrymme nu att beskatta den ekonomiska eliten. Folk har stått på barrikaderna och krävt att undersköterskor och sjuksköterskor ska få höjda löner och fler arbetskamrater och att det ska vara slut på nedskärningarnas era. Men Socialdemokraterna har någon form av beröringsskräck när det gäller att beskatta den ekonomiska eliten. Varför, Magdalena Andersson?
i-GkmohtAaE5atHqv38We3XX	Herr talman! Nu vet Ulla Andersson om att jag inte alls har berörings ­ skräck för att höja skatterna för dem med de högsta inkomsterna. Där har faktiskt Ulla Andersson och jag tillsammans arbetat fram budgetproposi ­ tioner där vi har höjt skatten för dem med de högsta inkomsterna. Vi har också tillsammans arbetat fram ett förslag om att höja kapitalskatten som i huvudsak skulle träffa dem med de högsta inkomsterna via de så kallade 3:12-reglerna. Tyvärr stoppades förslaget av en riksdagsmajoritet.
i-ECK7xMdptenjR8zW9t7QaS	Det behövs helt enkelt en annan riksdagsmajoritet för att kunna gå vidare med den typen av förslag. Det Ulla Andersson pekar på, den ökade ojämlikheten, är roten till så mycket ont i vårt samhälle. Den gör att vi har ett Sverige som inte ser ut som Sverige borde göra, det vill säga ett samhälle som håller ihop, där barn får lära sig det de behöver i skolan, där det finns en bostad att flytta hemifrån till, där det finns arbete och där man kan åldras i trygghet. Det är det Sverige jag vill bygga. För att lyckas med det behöver vi också minska de ekonomiska klyftorna.
i-3RS4EceKjsnZ8Qg4dLT88B	Förslagen i den här budgeten har en bra fördelningsprofil, och det är jag själv mycket nöjd över.
i-gM4kSY7TVVRFvQZ7aST4n	Herr talman! Magdalena Andersson vet mycket väl att det under förra mandatperioden fanns en stor konflikt gällande att beskatta den ekonomiska eliten eller inte. Socialdemokraternas vilja var mycket eftersatt – om jag kan uttrycka det så.
i-TAdJDd4UkgiW7E9Zot7Muz	Så ser det faktiskt ut. Sverige har blivit ett skatteparadis för den rika eliten. Det är bara att titta på skattepolitiken. Vi har ingen förmögenhetsskatt och ingen arvs- och gåvoskatt. Vi har en jättelåg bolagsskatt. Fåmansföretag, Icahandlare och riskkapitalister betalar mindre i andel av sin inkomst än en undersköterska eller lärare gör.
i-FJESAjLe6GT4mfiUe5mRKx	Det är faktiskt så det ser ut, och nu lägger ni fram en budget där ni absolut inte tar itu med den ekonomiska ojämlikheten på allvar. Nu väntar nya nedskärningar. Det är bara att titta i er egen tabell. Vi kommer att ha nedskärningar i välfärden framöver. Det kommer att bli färre undersköterskor, sjuksköterskor och lärare just för att ni undviker att beskatta den ekonomiska eliten, och det beklagar jag djupt.
i-6sWQULrWjA35ENG1Ld4fPc	Herr talman! Ulla Andersson minns nog väl hur det var förra mandatperioden, när vi gick fram med förslag om ökad beskattning för dem som har de allra högsta inkomsterna. Det var förslag som jag var entusiastisk över, för jag vill bekämpa den ekonomiska ojämlikheten. Men det var ju så att en riksdagsmajoritet – Sverigedemokraterna, Moderaterna och de andra oppositionspartierna – hotade mig med misstroendevotum om vi ens gick fram med förslagen.
i-5cG14cnSBW4h69rZZvNS8G	Det var så riksdagsmajoriteten såg ut under förra mandatperioden, och vi har en likadan riksdagsmajoritet under den här mandatperioden. Det finns inget stöd för de här förslagen. Det enda vi kan göra är att utarbeta riktigt bra förslag, gå fram med dem i valet och se till att det ser annorlunda ut under nästa mandatperiod.
i-XHpuFianyYcreyEwBcizWN	Herr talman! Jag gillar goda kompromisser. Med en gemensam problembild och inriktning kan sådana tvätta bort ideologiska övertoner och göra förslag bättre i mötet med verkligheten.
i-XcuR2zTNfAC6vxTgR5Fv1t	Men januaripartiernas kompromissförsök är som en dysfunktionell hushållshållgemenskap som inte är riktigt överens om vart färden ska gå som försöker enas om vilken bil de ska köpa. Någon vill ha en gammal från 80-talet som inte är bra men jämlik. Någon vill ha en hållbar bil, eller i vart fall en som är grönmålad. Någon vill ha en bil som kan ge intäkter i framtiden – bra! Och någon vill köra nedcabbat och inte ha något skydd vid nästa storm. Men så inser de: Vi behöver inte kompromissa. Vi köper var sin bil och visar upp. Vi har över 100 miljarder till vårt förfogande.
i-QVNDLbZxT3jPHpkgGrZZed	Det är därför Magdalena Anderssons kanske största jobbförslag, för 18 miljarder, är ett som hennes chef statsministern har kallat ett miljard ­ svind ­ leri och som hon själv hävdat helt saknar jobbeffekter. Det är därför Cen ­ tern och Liberalerna går fram med av dem själva utdömda försvag ­ ningar av arbetslinjen, dyra och ineffektiva byggsubventioner och en mil ­ jöpar ­ tistisk utgiftskonfetti som i sin tur är varför Miljöpartiet måste accep ­ tera det mesta, i vanlig ordning, även om de ska bli bråkigare i framtiden.
i-CKcwjnDYZjzGDiRupYshq5	Folkhushållet Sverige får betala, och det ägnas alldeles för lite kraft åt att arbetets grund för samhällsbygget nu har allvarliga sprickor, att brottslighetens hagel tränger in genom taket och att omvårdnadens värmesystem får allt svårare att hålla kylan stången.
i-KXy7y94B2iiANTGzC2xzFz	Även om man anser sig ha över 100 miljarder måste man klara att kompromissa och prioritera, så min fråga till Magdalena Andersson är varför finansministern och januaripartierna inte har gjort det.
i-86Tmg9xWbJQaf1oSYiDdUU	Herr talman! Om det var så att alla partier fick allt de hade på sin önskelista, då hade notan inte slutat på 105 miljarder utan på väldigt mycket mer. Det vet Jakob Forssmed också. Det är ju så; vi håller på med politik, och vi har många idéer om hur vi vill föra Sverige framåt.
i-Mka2hnBrvXc79AV4pWjMAT	Det vi fyra partier har gjort under det här året är att hantera en helt exceptionell kris. Vi har tillsammans gjort elva extra ändringsbudgetar på över 200 miljarder, och nu har vi kommit med en budget på 100 miljarder. Vi har suttit ned tillsammans och diskuterat hur vi på bästa sätt kan ta Sverige genom denna kris och hur vi på bästa sätt kan återstarta svensk ekonomi.
i-SWxuDxrqPh9DdYrUF5HXpm	Att ta Sverige genom krisen har handlat om stora överbryggningsåt ­ gärder som korttidspermittering och stöd till företag, mer pengar till sjuk ­ vården och höjd a-kassa. Återstartspaket handlar ju om hur vi kan få hjulen att börja snurra igen och få fler människor i arbete så att vi långsiktigt kan ta itu med samhällsproblemen. Det har varit utgångspunkten i de diskus ­ sionerna.
i-WwY5VcVftiuWacbHjk4wsM	Herr talman! Jag tror att för den som läser budgeten är det inte uppenbart att det är detta fokus som regeringen har haft. Känslan man får är att det är en bodelning – visserligen inom resonemangsäktenskapet men ändå – snarare än ett gemensamt projekt som januaripartierna har ägnat sig åt.
i-HQkdm32wh4HMYDdSMyxykt	Ett exempel är att finansministern nu släpper igenom sänkt arbetsgivaravgift för unga, som finansministern själv menar inte har några jobbeffekter. Men den kickar in först i april i stället för nu när krisen är här, när arbetslösheten är ett faktum och vi måste använda alla tillgängliga medel för att mota den. Då släpper man igenom en reform i en kompromiss som dessutom återigen inte blir tillräckligt bra.
i-KMUWzoji3upWLM3JQZqbV5	Jag måste också peka på detta med åklagare och domstolar. Man anser sig ha över 100 miljarder till sitt förfogande, men man klarar inte att finansiera åklagare och domstolar så att de kan följa med i utvecklingen när polisen växer. Det blir så när ingen tar ansvar för helheten, herr talman.
i-Pgfe89eHkFFmVU3LfseR4g	Herr talman! Jag vill påminna om att Åklagarmyndigheten fått anslagsökningar på 30 procent sedan Stefan Löfven blev statsminister, så vi har byggt ut åklagarväsendet i takt med att vi byggt ut polisen. Detta efter att Jakob Forssmeds Kristdemokraterna lämnade Sverige i ett läge där det var fler poliser som pensionerades än som utbildades. Vi har fördubblat polisutbildningen. Nu anställer vi dem, och vi bygger ut åklagarväsendet och domstolsväsendet. Vi bygger ut Rättsmedicinalverket, och vi bygger ut Kriminalvården. Det är en mycket stor rättspolitisk satsning.
i-JDZVyEE62yyjXxmzp16Lvk	Vad gäller de nedsatta arbetsgivaravgifterna vet Jakob Forssmed att man behöver leva upp till beredningskraven som finns i grundlagen innan man kan komma med ny skattelagstiftning. Det ska gå ut en promemoria på remiss, det ska granskas av Lagrådet och sedan kan lagstiftningen bli verklighet. Men ju snabbare riksdagen kan hantera det här, desto bättre. Jakob Forssmed har själv bidragit till att lagförslag ibland har kommit på plats ännu tidigare än vi trott.
i-7pCGj6TsYPXd7j1upJAsoH	Herr talman! Den här våren visade hur svensk politik kan samlas och lösa problem väldigt snabbt om man bara vill. Det går till och med att få på plats ny lagstiftning väldigt snabbt om man vill.
i-PJkmWrrp6s1Bxmf7TnBxN8	Det här är en styrka som regering och riksdag borde använda sig mer av. Rättare sagt måste vi använda den politiken mer, för samhällsutveck ­ lingen går nu snabbt åt fel håll. Det gäller särskilt den grova brottsligheten men också den ökande arbetslösheten.
i-DDaGMzfpUSbAE4LeQAXFtn	Herr talman! Mitt äldsta barnbarn är sju år. Hon leker med dockor, hon spelar spel och hon hoppar studsmatta med sina bröder som väldigt många andra barn gör. Men inte alla. I Sverige finns det åttaåringar som är ute och rånar i gäng, och rånar andra barn, på kvällarna. De borde få sova tryggt hemma i sina sängar. Barn är med i gäng och rånar andra barn. Men det behöver inte vara så, herr talman. Jag är övertygad om att det går att förändra om man vill.
i-M4evspjEpz82wAJKSCJBHH	De kriminella gängen blir alltmer aggressiva. De sprider skräck i många bostadsområden. De dikterar villkoren för hederliga människor med egna lagar och regler. De sätter upp vägspärrar och attackerar poliser. Ja, Sverige har blivit landet där polisen nu behöver poliseskort.
i-Wkd5Z819JVodvB87RuLK14	Jag hatar att säga det, men vi har blivit så pass vana vid rapportering av det här slaget att vi knappt ens reagerar längre. Våldet och avrättningarna har blivit så pass normaliserat att när en tolvårig flicka, Adriana, sköts till döds var vissa människors reaktion ”Vad gjorde hon ute på natten?” som om det vore det största problemet.
i-6Vjsf4w7pN19edNJLY9aFj	Herr talman! Jag är övertygad om att det går att vända en negativ samhällsutveckling om man vill.
i-Xmexm4LAFwdw9D5iziVtMv	Titta på Danmark! Där har man lyckats knäcka sin mycket omfattande gängkriminalitet. Man har gjort det med en tydlig och tuff politik. Vårt grannland har tagit några svenska gängmedlemmar och dömt dem till livstid. Det tackar jag för. Men det hade väl ändå varit bättre om vi själva klarat av att bura in dem innan de åkte till Danmark och mördade? Där fick de livstid och 20 års fängelse. Jag undrar om det är någon här inne som tycker att de fick för hårda straff. Om inte, varför ser vi inte tillsammans till att införa samma straff här i Sverige? Det går ju bevisligen – om man vill.
i-6gUxQpgGSAUgmbDsba8RKj	Vi moderater har presenterat en rad åtgärder för att bekämpa gängen. I flera fall handlar det om det som Danmark har gjort. Vi vill bland annat se visitationszoner och system med anonyma vittnen, men vi vill också göra det brottsligt att vara med i de kriminella gängen.
i-Dg93fBjc2DmbzjjyEtJtXd	Herr talman! Det spelar självklart också stor roll hur man prioriterar när skattebetalarnas pengar fördelas till rättsväsendet och polisen. Här går regeringen fel varje år. Förra året satsade man dubbelt så mycket på friår som på polisen. Och man fortsätter i den här budgeten genom att se till att biståndet är större än pengarna till polis, åklagarmyndighet, domstolar och kriminalvård tillsammans. Pengarna till andra länder blir större än pengarna till rättsväsendet här hemma.
i-WTExKFD58J2ys6dSarfRop	Herr talman! Att det går om man vill visade vi som sagt under våren. Jag vill passa på att tacka finansministern för att vi, regering och riksdag, tillsammans såg till att viktiga krispaket snabbt kom på plats. Detta räddade väldigt många jobb, och vi moderater var med och bidrog i det arbetet. Även om det tog en hel del tid, efter en lång semester, är det bra att också krisstöden till de enskilda näringsidkarna nu äntligen kommer på plats. Vi fattar beslut om detta på onsdag här i Sveriges riksdag. När man vill går det uppenbarligen bra.
i-27Q5VKtco67uywu88oojdz	Herr talman! Sverige hade stora underliggande ekonomiska problem redan innan coronakrisen slog till: lägst tillväxt per person i EU och EU:s femte högsta arbetslöshet. Nu är en halv miljon människor arbetslösa och väldigt många permitterade. Fortsätter det så här dröjer det inte länge innan Sverige har EU:s högsta arbetslöshet. Jag ställer mig frågan: Hur ska en regering som ökade arbetslösheten i högkonjunktur klara av att bekämpa den i lågkonjunktur? Detta gör mig oroad.
i-5nwx6ZtFkwg3heJw33skYw	Nu gör regeringen och stödpartierna ett försök i denna budget. Det ska satsas 100 miljarder, och svenska skattebetalare skuldsätts – då måste varje öre göra skillnad. Då måste man sänka skatten på det sättet att det leder till fler jobb. Då måste man se till att det lönar sig bättre att jobba jämfört med att inte arbeta. Men regeringen, Centerpartiet och Liberalerna har missat lärdomen från tidigare kriser: att det är arbetslinjen, inte bidragslinjen, som kan bygga Sverige starkt igen.
i-2PdoitkTpdXF4sxSsQNNr7	Herr talman! Ungdomsarbetslösheten är nu den högsta sedan 90-talet. Nu är också var femte invandrad person arbetslös. Men det som oroar mig allra mest är alla de långtidsarbetslösa, som var många före krisen – de som redan före krisen stod helt utanför. Det är människor som inte på många år har haft anledning att ställa klockan tidigt, koka den där koppen starkt kaffe, ta bussen till jobbet, värma matlådan och äta lunch med kamraterna.
i-LNqtyaVt75JaaLNuNQ3GTH	Att gömma och glömma människor i långvarigt utanförskap är och har varit en paradgren för socialdemokrater. Detta görs genom att erbjuda bidrag som försörjning, inte ställa krav, inte ha någon kontakt med personer och inte ha några som helst förväntningar. Moderaterna kommer inte att ställa upp på den politiken. Vi kommer aldrig att ge upp om den som står utanför.
i-CdaGJDYUfNXdT4n1bqT2eE	Herr talman! Arbetslinjen måste stärkas igen. Det måste löna sig bättre att jobba, och skatten måste sänkas på låga arbetsinkomster. Det ska alltid löna sig bättre att ta ett arbete än att stapla olika bidrag på varandra. Det går, om man vill, att införa ett bidragstak. Men regeringen vill inte.
i-BT9rtGh9iD8RGCBajbreX	Det går att ställa krav på människor som kommer hit att lära sig svenska; det är högst rimligt. Men regeringen vill inte.
i-4J2jdDnxDXygLdc6eAHA8L	Det går att göra som man gör i många moderatstyrda kommuner – kräva aktivitet på heltid av den som har ett bidrag så att vägen till jobb blir kortare. Men regeringen vill inte.
i-226rNhQrPdS2DpbGRUXvW9	Bidrag ska vara ett yttersta skyddsnät men har för många nu blivit ett sätt att försörja sig. Det går att kräva att alla kommuner ska ställa krav på motprestation. Men regeringen vill inte.
i-BF7718wFydoyngavrn7Yd5	Nej, herr talman, när det gäller att strama åt i statens utgifter, till exempel sänka ersättningar eller bidrag eller strama åt biståndet till andra länder, vill regeringen aldrig.
i-5CNbMakY9RkaXfgYJ4A1Z7	Men när det gäller att öka inkomsterna genom nya skatter är regeringen verkligen på tårna. Då går det fort! Plastpåseskatt, skatt på dammsugare, kylskåp och datorer, flygskatt, avfallsförbränningsskatt, kilometerskatt, mer skatt på kläder och skor, skatt på take away-kaffe och mat, bankskatt – listan kan göras mycket lång. Det är skatt efter skatt som gör livet surt för vanligt folk och ställer till det för den som driver företag.
i-9C9oSpNCBTu2YCnaPZ3v63	Herr talman! Vi moderater kommer snart att presentera vårt alternativ till regeringens budget. Vi kommer särskilt att fokusera på tre saker.
i-JjDWA6iyPnwaDvCxTXMky7	För det första: krossa kriminaliteten genom tillräckliga resurser och en ny inriktning på kriminalpolitiken. Det går om man vill.
i-5f7T6GkAMNhXhyWuWCtwEC	För det andra: bekämpa arbetslösheten genom att återupprätta arbetslinjen i bidragssystemen och samtidigt förbättra villkoren för den som driver företag. Det går om man vill.
i-BoopeF69My1vzM5vZ2Trif	För det tredje: ge skattebetalarna valuta för skattepengarna. Om man bor i ett land med höga skatter ska man få det man betalar för. Den som är sjuk ska få vård i tid, och barnen ska få den kunskap de behöver i skolan. Det går om man vill.
i-LSHMrPzog4zyW1rrGt6JNd	Avslutningsvis, herr talman – tolvåriga Adriana sköts till döds. Hon sveks av det politiska systemet. Killarna som blev torterade, våldtagna och förnedrade en hel natt på en kyrkogård har också svikits av det politiska systemet. Vi borde alla här inne tänka på brottsoffren innan vi släcker lampan och somnar. De borde vara vår väckarklocka på morgonen.
i-EsjYMg5r7x3GnKSxdAKxFZ	Det går att göra Sverige tryggt igen. Det kommer inte att ske av sig självt, och det kommer inte att vara enkelt. Men det går, herr talman, om man vill.
i-LmVLNKsXe5p3nVvp3Axbpo	Herr talman! Elisabeth Svantesson tar upp många viktiga frågor i sitt anförande. Det är bra att regeringen har fått ett så bra stöd från riksdagen när vi har skärpt straffen, byggt ut rättsväsendet och hela rättskedjan och när vi jobbar mer mot de kriminella nätverkens pengar.
i-QcgAvKR6h7swPGSq8aE7Sw	Elisabeth Svantesson tar också upp arbetsmarknaden. Det är viktigt att vi nu verkligen arbetar hårt med att få ned arbetslösheten. Elisabeth Svantesson hävdar att vi skulle vilja gömma människor, men under den förra och den här mandatperioden har vi faktiskt arbetat precis tvärtom, med att fler människor ska komma ut på arbetsmarknaden. Vi har bland annat avskaffat vårdnadsbidraget, som fanns när Elisabeth Svantesson satt i reger ­ ingen. Vi har förändrat föräldraförsäkringen så att fler nyanlända kvinnor snabbare kommer ut på arbetsmarknaden. Vi har infört en utbildningsplikt för nyanlända, extratjänster och en lång rad andra åtgärder. De har haft effekt; vi har haft ett historiskt stort arbetskraftsutbud under de senaste åren.
i-8FN82Taeu1NTN6TQvRiA8X	Elisabeth Svantesson jämför med andra europeiska länder, så jag vill återkomma till den fråga jag ställde förut: Vilket europeiskt lands arbetsmarknad tycker Elisabeth Svantesson att Sveriges arbetsmarknad borde bli mer lik?
i-8n5qPaYoUY6CvGyx9yRph9	Herr talman! Tack, finansministern, för frågan! Jag tycker att vi ska bli bäst själva. Det är inte jag som har satt upp målet att vi ska ha EU:s lägsta arbetslöshet. Jag bara konstaterar att det går rakt utför med den här regeringen.
i-62VXSKd7yLC3uo7SxAy3cT	Jag tycker att Sverige ska styra mot full sysselsättning, och jag tycker, som jag sa i mitt anförande, att det är väldigt ledsamt att den här reger ­ ingen, trots en fantastisk högkonjunktur, har gömt och glömt människor i långtidsarbetslöshet. Fler människor var alltså långtidsarbetslösa innan krisen kom än när regeringen tillträdde.
i-UiMt5EzwvfCYvKSFcoDdRJ	Det är dessa människor jag talar om: de människor som ingen ringer upp fast de har varit arbetslösa i ett eller två år, som inte har kommit in i extratjänster och som är helt passiviserade för att ingen bryr sig om dem. De har ett aktivitetsstöd som är en långtidsförsörjning. Man betalar ut bidrag, men man kontaktar inte de här personerna. Det är dem jag nämnde i mitt anförande.
i-LF98eV4yjQw5HSFYn8ippn	Jag tycker att Sverige ska styra mot full sysselsättning och göra allt vi kan för att ha så låg arbetslöshet som möjligt. Då måste man ha en politik som gör det mer lönsamt att jobba, som innebär en stor bidragsreform så att det alltid lönar sig att ta ett jobb och som faktiskt ser varje människa och ger det stöd som behövs.
i-7xxjmXcghDz9ticuqFMC85	Herr talman! Jag förstår varför Elisabeth Svantesson inte svarar på frågan. Det är nämligen så att Sverige har den högsta sysselsättningsgraden av alla länder i EU. Vi har dessutom det allra högsta arbetskraftsutbudet jämfört med alla andra länder i EU. Vi ska inte nöja oss med det, men det är utifrån det perspektivet svårt att säga att Sverige har misslyckats just på arbetsmarknaden.
i-8sPU2HTVXgwwi9jcb1fH6u	Men vi ska inte nöja oss där, utan vi ska fortsätta att jobba för att var ­ enda en av dem som klev ut på arbetsmarknaden under förra mandatperio ­ dens högkonjunktur, inte minst utrikes födda kvinnor, blir kvar där och får stöd för att komma i arbete. Därför är regeringens åtgärder så viktiga: utbildningsplikten, extratjänsterna, intensivåret. Där satsar vi stora resur ­ ser och hoppas naturligtvis också på stöd från Moderaterna för att vi verkli ­ gen ska fånga upp dessa kvinnor, så att vi inte tappar dem nu i lågkonjunk ­ turen, vilket vi ser i andra europeiska länder just nu.
i-X2wCS2hH1VUZoPXjVoXzua	Herr talman! Jag svarar på f rågan: Jag tycker att vi ska bli bäst själva. Det är inte jag som har satt upp ett mål om att jämföra med andra länder, men jag kan inte beskriva det som något annat än ett stort misslyckande när var femte person som har invandrat till Sverige är arbetslös. Hur kan man inte beskriva det som ett misslyckande?
i-ELbEmHE7shD7M8dV85VSow	Jag är fullt medveten om att vi har en hög sysselsättningsnivå. Det har vi haft i väldigt många år, högre än i de flesta länder. Det är bra. Men att människor är i utanförskap, inte har ett arbete att gå till, inte har en egen försörjning och inte har arbetskamrater kommer jag att se som ett misslyckande när det handlar om så många som det är nu. Det är massarbetslöshet i väldigt många grupper i Sverige.
i-DtABHauMeQJBK7fBx72rcA	För att komma till rätta med detta är det några saker man behöver göra. Man behöver göra det mer lönsamt att jobba. Då ska man inte höja a ‑ kassan eller bidragen. Man ska ge människor stöd och göra det mer lönsamt att jobba.
i-VTsijtB1FRoRzPrwe9xtyn	Herr talman! Jag tänkte glädja Elisabeth Svantesson med att säga att Vänsterpartiet gärna vill ha ett bidragstak – för direktörer och den ekonomiska eliten. Jag tycker att det är helt orimligt att fullt arbetsföra människor med väldigt god ekonomi ska ha betalt, ha bidrag, för att de inte orkar städa sina egna hem. Nu ska de till och med få bidrag för att de inte orkar ta hand om sin egen smutstvätt eller möblera om sina jättelika våningar. Jag tycker att det är helt orimligt.
i-9gHGvk9WquqgGcuU53DdUf	Jag skulle gärna vilja ha ett bidragstak för vinstuttagen i välfärden. För det är väl ändå helt orimligt att det ska vara bättre avkastning på att driva ett äldreboende än en bank i Sverige? Ska det vara bättre avkastning på välfärdsverksamheterna, som är skattefinansierade men privatiserade, än på övrig privat tjänsteverksamhet, som inte är skattefinansierad?
i-HkJ2X6esGtyGZnqM36y4Qv	Och äldreomsorgen då, som har högst avkastning av alla de privatiserade välfärdsverksamheterna och, som jag sa, betydligt högre avkastning än banker, har fler outbildade, sämre arbetsvillkor, fler deltider, fler visstidsanställda och så vidare. I de privatiserade skolorna har vi fått skolsegregation och betygsinflation. Det är barn som väljs bort, och man etablerar sig där man har bäst möjlighet att tjäna mycket pengar. Likadant är det med vårdcentralerna: De etablerar sig där folk är friskast, till exempel på Östermalm här i Stockholm.
i-Bf4xb4tQGZcoNhXAwGscx8	Vi har fått en stor ekonomisk brottslighet i den privatiserade välfärden. Det borde väl stämma till lite eftertanke hos de partier som drivit igenom den privatiserade välfärden och den lagstiftning som nu styr välfärden?
i-A6x8jPydZcktm81JbG8Ktq	Jag tänkte höra med Elisabeth Svantesson om brottsligheten i den privatiserade välfärden eller den höga avkastningen borde ha ett tak, eller om man kanske skulle ha ett bidragstak för direktörer – vore inte det rimligt och bra?
i-HsPam8k8nn1ABRRhoeHGu9	Herr talman! Det var i a lla fall två som klappade uppe på läktaren.
i-Qa7LNAMeN5avEExi9PoQ9Y	Jag tror verkligen att vi behöver ha ett bidragstak. Jag vill gärna passa på att förklara varför jag tror att det är viktigt.
i-PTE2vXuJJ75QgfALm6okPW	Det kom en rapport från ett av regeringens egna institut som visar att för många familjer där två föräldrar inte arbetar och flera barn bor hemma lönar det sig inte att ta ett jobb. Om en av föräldrarna får ett arbete lönar det sig över huvud taget inte att ta det jobbet.
i-Y9fz1JbX2Gqt8SZRpZjdXf	Detta är moraliskt förkastligt, och det leder också helt fel. Jag vill att alla ska vara med och bidra och att det alltid ska löna sig bättre att jobba. Den som bor granne med familjen som inte jobbar och som får alla bidrag måste också känna att det ska vara värt något att ställa väckarklockan på morgonen.
i-Bnkfvi2cShw6ktUokDE8Ka	Sedan kan man förstås raljera om detta. Jag har full förståelse för att Vänsterpartiet inte vill införa ett bidragstak som leder till att fler kommer i arbete. Det har jag stor respekt för.
i-3NsoosCpD6yC2BjwQ6fUfW	Sedan drar jag inte samma slutsatser som Ulla Andersson – jo, faktiskt om en del av utvidgningen av RUT-avdraget, men det behöver vi inte ta en diskussion om nu. Jag kan tycka att det är att ta RUT-avdraget lite långt att införa en del av de nya tjänster som man nu gör. Jag förstår inte riktigt hur det ska leda till fler jobb. Men det är en annan sak.
i-6KXvxqPBAJvFyJVdtUMq8v	Men när det gäller att det finns olika aktörer inom välfärdens sektorer är det helt glasklart sedan tidigare att jag och Ulla har olika åsikter. Jag instämmer dock helt i det som Ulla Andersson och tidigare Magdalena Andersson sa om att vi måste komma till rätta med alla former av bedrägerier. Oavsett om det handlar om privata företag eller om kommunal korruption ska vi komma till rätta med allt, för varje skattekrona ska användas på bästa sätt. De ska inte gå ned i några fickor där de inte hör hemma.
i-8a7SCSU1hHmQnu151uDbY2	Herr talman! När Moderaterna innehade statsministerposten skenade den ekonomiska ojämlikheten. Jag skulle vilja säga att det var väldigt många i den ekonomiska eliten – direktörerna, Moderaternas kärnväljare – som var väldigt glada, för hur många tusenlappar fick de inte i plånboken varje månad år efter år! Det är den moderata politiken.
i-5WmojFg77jATD3uCHhHQz2	Men när människor som förlorar jobbet eller blir sjuka behöver hjälp av samhället och när människor i ekonomisk utsatthet behöver någon form av ekonomisk trygghet och värdighet skriker Moderaterna högt. Det är något som sitter där i ryggmärgen: Ekonomiskt utsatta ska veta sin plats! Dem ska man misstro, för de vill inte göra rätt för sig.
i-EQ4igFJQdcYmhe12UtiHC	Vet du vad, jag tror att varenda människa vill göra rätt för sig, stå på egna ben, ha ett jobb och kunna försörja sig själv . Och vet du, jag tycker att om man förlorar jobbet ska ens barn ha det bra ändå, tills man får ett nytt jobb och kan delta i samhällsbygget.
i-CKenNT6GgHWDsbmpCZZ6so	Herr talman! Jag delar helt b ilden att de skyddsnät vi har i Sverige ska vara starka för dem som allra bäst behöver det. Problemet nu är att för väldigt många med arbetsförmåga har socialbidrag blivit en livslång inkomst. Det är att acceptera ett utanförskap som lämnar människor i sticket. Det tänker vi aldrig göra.
i-QCcwUSHZAyAHTj85yQhmhM	Jag vill avslutningsvis gå tillbaka till alliansåren och tala om några saker för Ulla Andersson. Jag vill med stolthet säga att under de åren fick en undersköterska en hel månadslön mer i plånboken under ett år. En undersköterska som slet hårt, oavsett om det var i äldreomsorgen eller på ett sjukhus, fick på grund av egna meriter behålla mer pengar i plånboken för att han eller hon jobbade. Det är jag glad och stolt över. Det ökade egenmakten, och det var det bästa som en undersköterska kunde få för sin egen del.
i-4vz9uEnBtsLKHeNjyKPQ1t	Herr talman! Besked och handslag från Moderaterna kommer med väldigt korta bästföredatum. Det verkar i synnerhet gälla besked som rör samarbete med Sverigedemokraterna.
i-3VYnKE7Vb63bLkXxWJVsLT	Inför valet uteslöts samarbete med SD. Ulf Kristersson skämtade med finansministern att det vore lika oseriöst att bygga en statsbudget på SD:s ekonomiska politik som att ge Vänsterpartiet vetorätt över densamma.
i-Smsy4scvA5agbSkHxUZTRk	Efter valet försökte man dock bilda en liten konservativ högerregering, stödd av SD. Därefter kom det återigen nya besked. Nu var det dags att samtala och samarbeta i enskilda frågor. Det senaste besked som jag hörde var att Jimmie Åkesson just nu inte kan räkna med att bli finansminister men att man ska förhandla en framtida budget med SD.
i-2UV3jVTuYGc49Gb2irnd2u	Jag håller med Ulf Kristersson anno 2018 om att SD:s ekonomiska politik inte är seriös. I sin iver att kapa kostnaden för invandring lämnar de en springnota som kommunerna får plocka upp. Enligt flera granskningar har deras skuggbudgetar lämnat oförklarliga hål i statsfinanserna.
i-HuPd8cNPbSte2Q1xjBybY9	De var de första att vilja se ett sänkt överskottsmål, och senare blev de, utan motivering, de främsta förespråkarna av en expansiv finanspolitik. Detta hänger inte ihop, och det är inte seriöst.
i-NaGotudwPpXHkfMw6wDWMP	Jag vill fråga Elisabeth Svantesson vilka ändringar som SD har genomfört i sin ekonomiska politik som gör att hon nu tycker att deras politik är seriös nog att bygga en statsbudget på.
i-GqzR1KJvXz8V15XRipQtTY	Herr talman! Det var en l ite långsökt fråga. Men jag kan säga så här: Vi i Moderaterna tänker gå till val på vår egen politik. Vi tänker gå till val på att bilda en borgerlig regering med så många borgerliga partier som möjligt. Just nu ser det ut som om det är Kristdemokraterna och vi som tänker bilda den. Då tänker vi söka stöd i Sveriges riksdag för att genomföra viktiga reformer för Sverige.
i-8SSj963G9TTa74sTt9dTSB	Jag hoppas att många partier kan tänka sig att bidra. Jag är övertygad om att Sverigedemokraterna kan bidra i en del av det, och det kan finnas andra partier.
i-D6rVeAePHJhh43XLM1cNyS	Denna vår har vi i Sveriges riksdag visat att åtta partier kan fatta många bra beslut tillsammans. Vi åtta partier har i finansutskottet pratat med varandra och diskuterat förslag, och tillsammans har vi gjort saker bättre.
i-5M6exGT8Kk8rnbjeXobaUh	Jag uppfattar inte att Karolina Skog inte talar med Sverigedemokraterna i finansutskottet. Jag uppfattar inte att Vänsterpartiet eller Socialdemokraterna inte gör det.
i-9t2Ky63StK4b7UaXTAyaM8	Vi måste lösa samhällsproblem. Man kan absolut ta replik om man vill diskutera Sverigedemokraternas ekonomiska politik när ni själva har lagt fram en budget. Men mitt och Moderaternas fokus är att lösa samhällsproblem. Det gör dessvärre inte denna budget. Jag tror att en budget av andra partier hade sett annorlunda ut och verkligen fokuserat på de samhällsproblem Sverige har.
i-TRub2uqyQkLg6D4HH1yJup	Jag ser att Sverigedemokraterna har en hel del ekonomisk politik som jag kan skriva under på. Jag ser att Miljöpartiet har en del ekonomisk politik som jag kan skriva under på, men jag ser inte att vi framöver har så stora möjligheter att samarbeta om en budget.
i-U9JAZpepQvGBoEpZ33hrL6	Herr talman! Jag noterar att jag inte fick svar på min fråga.
i-Csxzg2V4iT1EVT5cPMSA2u	Det är en sak att under en kris samla riksdagen för ett gemensamt ansvarstagande och något annat att säkra den majoritet som behövs för att få igenom sin budget och kunna bilda regering.
i-HR668yK9k2iRVyukjyuNFr	Inget har förändrats hos Sverigedemokraterna. Det som dock har förändrats är att Moderaterna verkar ha insett att deras enda väg till makten går genom Jimmie Åkesson.
i-9edVixxSF312bccmoMyV56	Jag tycker att Elisabeth Svantesson och alla andra som överväger att ge Sverigedemokraterna mer inflytande ska se till de skånska kommuner där Moderaterna och Sverigedemokraterna redan samarbetar. Där råder varken budgetdisciplin eller gott samtalsklimat. Där är förvaltningar i förfall. Där råder kaos, och tjänstemän flyr. Där förtalas lokala journalister. Om inte det förskräcker att ta upp detta till nationell politik blir jag rädd.
i-D1vjxxz1E8ynm2EtpuDB42	Herr talman! Jag konstaterar återigen att jag och Moderaterna är här för att lösa samhällsproblem. Det tänker vi fortsätta att göra i vår budget under åren framöver. Vinner vi regeringsmakten tänker vi göra det även genom lagstiftning för att till exempel komma till rätta med gängkriminaliteten.
i-SuSjWKFw34FweDwi85bWQp	I ärlighetens namn är det just nu lättare att söka stöd hos andra partier än Miljöpartiet för att komma till rätta med Sveriges stora otrygghet. Det är inte Miljöpartiet som lägger fram de mest konstruktiva förslagen för att trycka tillbaka den mycket hårda och råa brottsligheten, som de allra flesta människor tycker är ett problem. Det är inte Miljöpartiet som driver en politik som gör att färre är arbetslösa och fler kommer i jobb.
i-CyoJrgK6MWWUZBtkrzYSdq	Herr talman! Mitt besked är att Moderaterna kommer att vara det parti som alltid tar de stora samhällsproblemen på allvar och lägger fram förslag för att lösa just dem. För oss är det viktigast att Sverige kommer in på rätt väg och att utvecklingen vänder. Vi kommer att fortsätta att arbeta precis så.
i-EwaY7CZ2fini7j5gmFcHyJ	Vi gjorde så i våras, och varför det skulle vara så stor skillnad mellan vårens kris och nu i höst förstår jag inte.
i-T8sXscHMfcDVnmM5dXVgA3	Herr talman! Jag börjar med att tacka för ett underhållande replikskifte.
i-x1eCJFjxEjv8aeh8eFa89	Never let a good crisis go to waste. Slösa aldrig bort en bra kris. Det sägs att det var Winston Churchill som myntade det uttrycket. Drygt 70 år senare kan vi konstatera att såväl Angela Merkel som Emmanuel Macron, Tysklands och Frankrikes förbundskansler respektive president, liksom belgaren Charles Michel, Europarådets ordförande, har valt att hörsamma Churchills uppmaning. Svaret på alla utmaningar, i det här fallet ett coronavirus, är alltid detsamma. Mer av EU. Mer makt åt Bryssel. Mer pengar. Mer skatter. Mer federalism. Mindre nationell självständighet och suveränitet. Mindre demokrati. Mindre folkstyre.
i-KS5SVTr8pkLLK2bsqkKAzQ	Det vi har fått bevittna under sommaren är dock inte enbart nämnda personers maktfullkomlighet och ambitioner utan också ett gigantiskt och monumentalt svek av år egen regering. Man har tidigare inför riksdagen, skattebetalarna och hela det svenska folket pläderat för sitt motstånd mot gigantiska bidragspaket på EU-nivå. Men ändå, när det väl gäller och i skarpt läge viker man ned sig. Då pallar man inte trycket.
i-M1E8midwVATri8BhKVgoYe	EU-kommissionen ska låna upp 750 miljarder euro som den sedan ska strössla ut, huvudsakligen till länder som misskött sina ekonomier och inte haft en budget i balans på flera decennier. Sedan ska notan skickas till inte minst de svenska skattebetalarna.
i-XbngHKPAK3GJc59qzij9Xz	Att vår egen regering har gått med på detta, trots sina utfästelser om det motsatta, är ett gigantiskt och monumentalt svek. Varje enskild svensk kommer att behöva betala drygt en tusenlapp i månaden för att finansiera i huvudsak sydländska skräpekonomier. Det är länder som inte har haft en tanke på att det finns en morgondag utan skuldsatt sig upp över öronen. Deras problem är just deras. Det är inte våra problem. Vi ska inte finansie ­ ra deras ansvarslöshet. Sverige kommer först.
i-GtEnFCQzXujjZYRvrHJT6m	Innan denna batalj är avslutad är nästa redan påbörjad: frågan om EU:s rätt att ta ut skatt. Alltså , den dag det svenska folket förlorar rätten att sig själv t beskatta, när vi degraderas från en självständig stat till något slags vasallstat, kommer det att finnas en synnerligen potent kraft i form av Sverigedemokraterna – i denna kammare och utanför – för att leda vägen och befria det svenska folket från denna monstruösa skapelse.
i-JToBQHUXd7CWKs7vfdTRGD	Herr talman! Detta är inte det enda tillkortakommande vi har fått bevittna under sommaren. Vi har även sett hur den migrationspolitiska kommittén fullkomligt misslyckats med att samla något som ens påminner om en bred parlamentarisk förankring.
i-LuN3PmWgcQUmxxiQvU144i	Förklaringen till detta misslyckande stavas Socialdemokraterna. Det vill säga: Det är viktigare för Socialdemokraterna att fortsätta regera och därmed gå sin extremistkollega MP till mötes än att bedriva vettig politik för Sverige.
i-EwvCok78o1Cy1zRptA5TAM	Nästan alla människor och nästan alla partier, undantaget Miljöpartiet, Centerpartiet och såklart kommunisterna, förstår att Sveriges migrationspolitik inte är hållbar. Men det struntar Socialdemokraterna i. De bryr sig inte om riket; de bryr sig bara om Rosenbad.
i-3AMCMYkgQstSuFhb7kVp1A	Vi kan absolut tala om volymmål, och målet måste givetvis vara noll eller till och med därunder. Men vi kan också låta Sveriges, eller för all del Socialdemokraternas, migrationspolitik illustreras av ett enda exempel från tidigare i somras: En vuxen afghansk man utan skyddsbehov beviljades uppehållstillstånd eftersom han inte var särdeles begåvad. Lindrig intellektuell funktionsnedsättning, skrev migrationsdomstolen och bedömde att det i sig var skäl till uppehållstillstånd och därmed livstids försörjning på de svenska skattebetalarnas bekostnad.
i-CSntASkTYk8EteDonhLKdR	Vad säger ni om att i stället för att föra en migrationspolitik där vi attraherar människor med lågt intellekt föra en politik där vi attraherar människor med högt intellekt? Vore det helt verklighetsfrämmande för denna kammare?
i-X8cFpnA11dsNbyUV3Dqqyq	Herr talman! Låt mig också säga ett par ord om regeringens så kallade miljöpolitik, det vill säga den politik som går ut på att vi inte ska ha någon kärnkraft i Sverige.
i-Gp1qknafsU8mDD6oi6Pe38	Nedmonteringen av den svenska kärnkraften ledde i midsomras till att det blev effektbrist i de södra delarna av landet. Då fick oljekraftverket i Karlshamn sparkas igång – och detta på sommaren, när det var som varmast.
i-NrHW1gE5ktt99doL87F1EK	Oljekraftverket i Karlshamn är ett reservkraftverk som normalt körs på vintern, när det är som kallast, men nu i år, någonstans mellan sillen och nubben, hade vi alltså effektbrist och fick elda olja i stället för att klyva atomer på ett säkert, rent och framför allt fossilfritt sätt, i exempelvis Ringhals. Och detta har vi Miljöpartiet att tacka för.
i-5L9z3x3Fny8EWYgovbUk7t	Miljöpartiets själva förekomst i svensk regeringspolitik leder osökt tankarna in på ännu ett Churchillcitat, fast inverterat. Churchill sa – med anledning av de modiga brittiska stridspiloterna – någonting i stil med att aldrig förr har så många haft så få att tacka för så mycket. Inverterat till Miljöpartiets och Socialdemokraternas regering blir det: Aldrig förr har så få haft så många att tacka för så lite.
i-NhZzf57U66t9bGF6rNpF8c	Herr talman! Sverigedemokraterna kommer inom kort att presentera en finanspolitiskt expansiv, offensiv budgetmotion som syftar till att påtagligt stimulera den svenska ekonomin och konjunkturen. Vi är fortfarande i ett prekärt läge konjunkturmässigt, och just nu behöver vi tänka både kort ‑ och långsiktigt. För 2021 kommer vi att behöva olika typer av stimulanser i form av smarta skattelättnader och offentliga investeringar, vilket gör att det finanspolitiska ramverket och överskottsmålet kommer att behöva stå åt sidan.
i-XssiFyyZQuwdNBxwKKnN8H	På medellång sikt behöver vi komma tillbaka till en relativt låg stats ­ skuld – till skuldankaret. Sverigedemokraterna är inte beredda att höja skatterna för detta ändamål, utan i stället kommer vi att behöva skära ned på olika offentliga utgifter: biståndspolitik, integrationspolitik, migra ­ tionspolitik, som exempel. För oss kommer det inte att vara jättesvåra prio ­ riteringar.
i-MyErRCtqu7M6q8tXNTjLPn	Herr talman! I Dorotea, som har landets högsta skattesats, har de nästan 6 kronor mer i kommunalskatt än vad man har i Österåker, som har landets lägsta kommunala skattesats. På en inkomst på 500 000 betalar en Doroteabo ca 30 000 mer i skatt än vad man med samma inkomst behöver göra i Österåker.
i-ASKmkqscWmwG8SNxUoPvF2	Det har visat sig att små landsbygdskommuner ofta har lagt en stor andel av sin kommunala budget på äldreomsorgen därför att väljarna har efterfrågat det men också därför att man har stora avstånd. Likaså har man ofta många små kommunala byskolor.
i-9CPGzfqs1pqxjvSWgCVS4P	Det kommunala utjämningssystemet syftar till att skapa lika förutsättningar så att alla kommuner och regioner kan tillhandahålla en likvärdig service. Man kan med andra ord säga att en rik kommun som Danderyd får hjälpa en mer fattig kommun som Dorotea, där skattekraften är låg. Det är lite Robin Hood helt enkelt. Men då kan man läsa i Sverigedemokraternas program på s. 9, där det står att Sverigedemokraterna vill avskaffa utjämningssystemet – ett system som egentligen skulle behöva utjämna mer, inte mindre.
i-CKVCEHbfgsin5o6Mu8MBDW	Herr talman! Jag bor själv i en kommun i glesbygd med relativt hög skatt. Utjämningssystemet är otroligt viktigt. Dorotea är ett exempel, och lilla Skinnskatteberg, där jag är bosatt, är ett annat.
i-Pv4q4Jv9Y6hEGNmjQXpNjS	Ett sätt att komma bort från de stora skillnaderna i kommunal skattesats är att satsa på kommunsektorn – på kommuner och regioner. Detta gör vi väldigt tydligt i de budgetmotioner vi har lagt fram, och ännu mer i den budgetmotion som vi kommer att lägga fram.
i-npmohv6FTMQwDUSZQmR6f	Att en kommun får ett tillskott och väljer att satsa det på äldreomsorgen är ett exempel – det är säkert behövligt. Eller så vill man sänka kommunalskatten med 5, 10 eller 25 öre. Detta överlåter jag till varje enskild kommun, som avgör det bäst. Men att vi behöver skjuta till resurser från staten till det kommunala utjämningssystemet – alltså att staten tar en större del av ansvaret – tycker jag är fullständigt uppenbart, och detta visar vi också i skarp, konkret politik.
i-GrwXNscCp6jcAth6AiarED	Det är i den mindre delen av utjämningssystemet som de relativt mer välmående kommunerna finansierar de relativt mindre välmående kommunerna. Jag kan i och för sig ha åsikten att det är staten som borde ta ett större ansvar där. Ulla Andersson har rätt i den meningen att det finns olika strukturella problem runt om i vårt avlånga land. Det kanske inte är kommunerna som ska finansiera varandra utan staten som ska ta ett större ansvar. Det är min åsikt.
i-BDjyjbWtk5GSQQffMXSLFJ	Herr talman! Ska jag tolka Oscar Sjöstedts svar så att det som står i Sverigedemokraternas kommunalpolitiska program, som antagits av deras medlemmar, inte gäller Sverigedemokraternas politik? Det är också ett sätt att se på demokrati och medlemmarnas inflytande. Det står tydligt och klart på s. 9 att Sverigedemokraterna vill avskaffa det kommunala utjämningssystemet.
i-9bqCEhPZfxJYZFKEo69Bty	Jag skulle vilja säga att vi behöver öka utjämningen mellan kommunerna väldigt tydligt och klart. Detta gör inte Sverigedemokraterna i sin budget, utan jag skulle vilja säga att ni stoppar in pengar med ena handen och tar bort med den andra, Oscar Sjöstedt, och inte gör någon skillnad alls mellan små och stora, rika och välmående kommuner. Jag har inte sett något av det i era budgetmotioner så här långt. I så fall skulle det vara något helt nytt som Oscar Sjöstedt har kommit på här och nu i talarstolen därför att han plötsligt blir trängd. Men det är kanske så man utformar Sverigedemokraternas ekonomiska politik.
i-XZ7DTjhWVxaMCsDydJ9ehc	Herr talman! Om Ulla Andersson inte har sett det har hon inte läst våra budgetmotioner. Det är helt uppenbart. Det är bara att öppna den senaste så ser man vad det står där.
i-7Zxh6JJA1PHPeAwnRMpiTr	När det gäller hur man ska tolka det finns det två huvudsakliga moment i utjämningssystemet – egentligen finns det fler än två. Det ena är intäktsutjämning, och det andra är utgiftsutjämning. Det moment där kommunerna så att säga finansierar varandra är den lilla delen. Den stora delen är det som staten skjuter till. Jag tror att det är så man ska tolka det, att det är den del som staten skjuter till som ska öka, i stället för att kommunerna sitter och finansierar varandra. Det tror jag är den rimligaste tolkningen.
i-4yf2Bswr3nF4ejeDaiRvgX	Och ja, det behövs stora tillskott till utjämningssystemet, men inte nödvändigtvis från kommun A till kommun B utan från staten till kommunerna. Det är den stora skillnaden. Detta hade vi med i förra årets budgetmotion, och det kommer vi definitivt att ha med även i årets.
i-JHoLpiosrmJam2vV1PYdxj	Herr talman! När vi möts för denna debatt kan vi konstatera att morgondagen ter sig ljusare än gårdagen numera. Det känns som att vi är på väg i rätt riktning såväl när det gäller att hantera pandemin som när det gäller den ekonomiska utvecklingen. Den känslan har inte varit närvarande under så stora delar av detta år, tvärtom. Jag drar mig till minnes känslan under vårens mest hektiska veckor med krisbekämpning. Det var riktigt tufft. Det var nattsvart i stora delar av samhällsekonomin, och osäkerheten var nära nog total.
i-NTvPJyyRyr3ddwP2dzw5DK	Nu ser vi en tydlig ljusning, men den är långt ifrån säker eller stabil. Det är uppenbart att ett flertal länder nu ser över vilka restriktioner som kan skärpas ännu en gång. Israel har stängt ned hela sitt land och därmed sin ekonomi en andra gång. Det är klart att om detta blir gällande i stora delar av världen kommer det på alla sätt att påverka också Sverige. Det finns alltså all anledning att fortsätta att ha ett mycket nära och stort fokus på att se över hur ekonomin och pandemin utvecklas framgent och vilka åtgärder och mått och steg som måste vid tas för att hantera de uppkomna situationerna.
i-X8mjkwhK4JBTaeaYNTSgTm	Men just nu kan vi konstatera att det ändå ser ut som att vi är i rätt läge. Förhoppningsvis kan denna budget markera en växling från den rena krispolitiken till en mer framåtsyftande politik där vi bygger Sverige långsiktigt starkare och där vi inte stöttar våra företag genom rena krisstöd utan snarare genom kloka skattesänkningar och investeringar som ger nya kontrakt, nya anställningar och nya affärer så att hjulen på det sättet börjar snurra.
i-Wz4KhQ1x1t3Nse694nmNfA	Jag har under våren mycket uppskattat den pragmatism och den problemlösaranda som har präglat det politiska arbetet. När jag kommer att titta tillbaka på året 2020 kommer det inte framför allt att vara för att det var den gång som vi fick igenom en reform eller den gång som vi fick igenom politik som vi har drivit under år och årtionden. Det kommer snarare att handla om att det var då som vi faktiskt satt runt samma bord, då vi tog de tillgängliga politiska verktygen och använde dem och genomförde det som vi kanske hade argumenterat mot i flera år där för att det var det smartaste just där och just då. Denna typ av pragmatism har präglat stora delar av 2020. Det är väldigt bra för Sverige att vi har partier till höger och vänster som har denna förmåga. Låt oss bibehålla det, det är en stor styrka och det är någonting som ett flertal demokratier, inte minst i västvärlden, har tappat under de senaste åren. Låt oss fortsätta att vara bra på det som vi är bra på i Sverige.
i-2oqtzKoMNYvUq6RqmpdkJg	Jag har noterat att den budget som i dag presenteras får lite kritik. Vissa tycker att berättelsen och helheten saknas. Låt mig försöka mig på att beskriva vad som är bärande teman i denna budget. Det är faktiskt så att man skulle kunna säga att några saker genomsyrar hela budgetdokumentet.
i-8bHui6ruMeAV3HFEUtsuTw	På ett flertal områden är svaret på varför budgeten ser ut som den gör att vi snabbt väljer de praktiskt genomförbara lösningarna, verktygen och vägarna. Svaret på ett flertal satsningar, till exempel varför det blev 1 ½ miljard kronor på väg- och järnvägsunderhåll, är att det är ungefär där som vi har möjlighet att få ut dessa pengar i systemet. Varför blev det 1,4 miljarder kronor på bredband? Det är ungefär det som vi har möjlighet att praktiskt få ut det kommande året. Det är det praktiskt genomförbara som är den trånga sektorn, så att säga.
i-FExpwPgSfy4jFs3q7ieEfu	En annan bärande princip i denna budget är att det som görs det görs på ett flertal täter just för att alla i hela samhället ska känna att de är en del av den ekonomiska politiken.
i-Sx9cVFtxoTzNCvCy87Qzjm	Det görs gott om offentliga investeringar – satsningar på kommuner och regioner – men det är också substantiella skattesänkningar för att folk och företag ska känna att det nu händer någonting i hushållskassan och på företagskontot och att de nu är en del i den svenska kickstarten.
i-AkZ7GLTQLCa6Hvuki6E1Ls	Att jobba så pass brett och att jobba med de befintliga verktygen kan självklart illvilligt tolkas som splittrat eller som att man inte klarar av att prioritera. Men det handlar faktiskt om att man jobbar med de tillgängliga verktygen. Vi gör det som vi kan göra här och nu, och vi lägger inte det politiska arbetet på sådant som måste utredas i åratal innan det kan genomföras.
i-3C7bgqfiEpcYbYqJLmQ4ei	Jag skulle snarare vilja säga att det finns en klokskap och en pragmatism som har präglat hela året 2020 och alla olika krisbudgetar som nu lever vidare in i denna historiskt stora återstartsbudget.
i-TqXrTdkfRmD3a4mabcbsS9	Det görs alltså ett flertal insatser. Det kommer inte att vara möjligt att tala om alla. Men de stora dragen behöver belysas. Det görs stora satsning ­ ar på jobbskapandet – på jobben och på företagandet. De stora puckarna här handlar om klokt utformade skattesänkningar, till exempel sänkta arbetsgivaravgifter för unga. Men det är en politik som gynnar även andra på arbetsmarknaden, eftersom det också är en generell stimulans till företagandet, en stimulans som delvis kommer att gå till jobbskapande också för människor som inte är unga.
i-8KVsomLW6nAhFQ8X2Z262w	Sänkta inkomstskatter, inte minst för låga och medelstora inkomster, handlar också om stimulanspolitik som gör att människor får lite mer pengar att röra sig med. Det kommer att mynna ut i tjänstesektor, servicesektor, besöksnäring och mycket annat. Det är en del i att få hjulen att snurra.
i-U6e5spDf2qSzhxtyKDooo4	Något av en favoritreform för mig är den skatterabatt på investeringar som nu temporärt genomförs. Det handlar om att vi nu från riksdag och regering, om riksdagen beslutar om denna budget, gemensamt lägger en ordentlig säck med pengar – 5 ½ miljard kronor – på bordet för kloka investeringar ute i våra små och stora företag med positivt nuvärde som ändå skulle ha gjorts. Nu är det rabatt på dessa investeringar om de görs i närtid och om man från det privata hållet är med i den svenska nystarten och i den investeringsdrivna återkomsten. Det är klok stimulanspolitik som bygger det svenska näringslivet långsiktigt starkare. Det är smart på såväl kort som lång sikt.
i-Q8PbvMCUDnUBENzCy8ZE4q	Herr talman! En substantiell del i denna budget är de satsningar som görs på regioner och kommuner. Vi värnar den svenska välfärden för att inte hamna i ett läge där kommuner och regioner tvingas till stora uppsägningar när det redan utan sådana är tuffa tider ekonomiskt.
i-PdvC3iVJWAGdhLThjfKVFe	Det är viktigt att här poängtera att det görs generella satsningar men att det också görs ett antal sektorssatsningar. Det handlar om äldreomsorg, sjukvård och så vidare. Men dessa är inte utformade som de gamla och dåliga specialdestinerade bidragen som man sökte, fick, återrapporterade och i värsta fall fick betala tillbaka. Tvärtom går dessa snabbt ut i verksamheterna. De kan användas och jobbas med med ett minimum av byråkrati och administration. De utgår från befintliga regelverk. Man utgår från befintliga överenskommelser, och det är ett smart sätt att se till att pengar ­ na gör skillnad för kommuner och regioner så snabbt som det över huvud taget är möjligt – med ett minimum av administration, som sagt.
i-mARCcKSEwPc6k9copj5af	Jag har talat om balans, balans mellan investeringar och skattesänkningar. Men det handlar givetvis också om balans mellan landets olika delar. Infrastruktursatsningarna på bredband, vägar och järnvägar kommer att märkas runt om i Sverige, inte minst på vår svenska landsbygd.
i-UdgNgNh2y5rVUTw5kQkmMD	Det har funnits en oro över att denna budget skulle bli ett avbräck när det gäller investeringar för landsbygden genom att l andsbygdsprogrammet ett tag var i farozonen för att minska. Tack vare substantiella tillskott ser vi till att det nu finns arbetsro för bönder och andra som driver på för landsbygdsutvecklingen och för att detta arbete kan fortsätta i väntan på nästa långtidsbudget.
i-MdUTMAaLt65gXPUHSNjqjF	Vi tar också chansen att, när vi nu gör stora investeringar för det framtida Sverige, bygga ett mer hållbart Sverige. Det handlar om investeringar för minusutsläpp, för att utveckla bioråvaran och för att vi snarare ska använda den svenska skogen för att göra mer av det som i dag görs med hjälp av olja.
i-7qBaFyrLB6mu3BV8VKiTVG	Sverige kommer att bli ett på alla sätt mer hållbart land tack vare de historiska satsningar som nu görs ekonomiskt, socialt och ekologiskt. Det är en bra chans att ta. Det är ett klokt perspektiv som finns med i denna budget.
i-DPH5KhUNYQx8RLUH8S7CYp	Jag kommer att gå på föräldraledighet nu.
i-KgXRQ3sNNyFtfUsYNjHGia	Herr talman! Jag vill verkligen tillönska Emil Källström fina månader med sin dotter. Men innan dess tänkte jag att vi ska tala lite om budgeten.
i-KUktkhVNq9eazSbLe4umF	Egentligen har jag många frågor till Centerpartiet och Emil Källström efter att ha läst denna budget. Jag kan inte gå in på alla detaljer, och det tänker jag inte heller göra. Jag hör att Emil Källström är ganska nöjd och tycker att denna budget, där fyra partier har kommit överens, är ett under av pragmatism och klokskap. Kritiken från oss andra tror jag handlar om att det inte finns någon gemensam berättelse och att det inte finns någon gemensam problembeskrivning. När man inte vet och inte ser vad som är problemet i Sverige, när man inte har markkontakt, blir det en budget som inte riktigt möter upp dessa problem. Men det var inte det som jag tänkte fråga Emil Källström om.
i-3rFvBaTUK75tDw8ai3jeJJ	Jag tänkte ställa en ganska kort fråga. Centerpartiet är ändå det parti som jag tycker under många år verkligen har stått upp för landsbygden och för människor som bor på landsbygden och som är beroende av sin bil.
i-YDoqbAuz2zTjGBfD26fXGy	Nu hjälper man en socialdemokratisk och miljöpartistisk regering. Man hjälper den inte bara genom att hålla den under armarna, trots att den misslyckats med gängkriminalitet. Man hjälper den också att göra det ganska mycket svårare för den som har en bil och bor på landet. Det handlar om höjda bensin- och dieselskatter och om chockhöjd fordonsskatt, så att vanliga löntagare utanför storstäderna som inte kan använda sig av kollektivtrafik egentligen bekostar elbilar för människor i städerna. Vanliga människor som kör en bil är alltså med och bekostar ganska stora bonusar för dem som kör Tesla. Dessutom planerar man att förändra reseavdraget, vilket kommer att drabba väldigt många som bor på landet.
i-RkvrAtmXvMsDpptgYLPcgK	Den raka och enkla frågan är: Har Centerpartiet och regeringen gjort några beräkningar av hur mycket kostnaderna faktiskt ökar för alla som bor på landet och som är beroende av bil?
i-YTW2nGW9YHXoVaCxJciSeU	Herr talman! Man får nästan en känsla av att Elisabeth Svantesson har läst en annan budget än den som nu presenteras. Det stora som görs när det gäller beskattningen av bensin och diesel är nämligen att den så kallade överindexeringen pausas för resten av mandatperioden. Det är alltså i allt väsentligt om inte en skattesänkning så åtminstone motsatsen till en skatte ­ höjning, så att säga. Det är förändringar som tvärtom håller nere priserna vid pump.
i-VmapiB37zjH4A2fXE2mWHz	När det gäller de andra saker som görs: Det görs vissa förändringar när det gäller inköp av helt nya bilar. Till exempel kommer det att vara lika förmånligt att få lön i form av en bil som att få lön i form av pengar, vilket jag inte tycker är en jättekonstig princip – tvärtom. Sedan tror jag åtminst ­ one att vi är helt överens när det gäller reduktionsplikt och inblandning av biodrivmedel , för Moderaterna har jagat på oss och andra under sommarmånaderna om att vi behöver få ett beslut på plats. Där får vi nu en bra och fin trappa fram till 2030, med ordentliga miljöambitioner.
i-2Ea9VhVsFJ99McgSsukvYi	Jag känner alltså inte igen mig över huvud taget i bilden att detta är en budget där landsbygdens bilister kommer att få någon chockhöjning; t värt ­ om handlar alltså en av de större förändringarna om att hålla tillbaka even ­ tuella prishöjningar. Det vore därför intressant att höra vad Elisabeth Svan ­ tesson egentligen syftar på när hon ställer den frågan, för den typen av kostnadsökningar finns över huvud taget inte i budgeten.
i-8xRTpcPPrSKbva1U2GWJ8f	Låt mig passa tillbaka bollen till Elisabeth Svantesson och säga: Visst är det väl bra att vi nu gemensamt får på plats en reduktionsplikt som innebär en ökad inblandning av biodrivmedel i bensin och diesel! Det är ju ett väldigt bra steg mot ett mer hållbart Sverige – eller hur, Elisabeth Svantesson?
i-2ED1ZmiK2x25wW2CFNqEFR	Herr talman! Ja. Men jag fick fortfarande inte svar på den enkla fråga jag ställde, Emil Källström, nämligen om ni har gjort några beräkningar på hur kostnaden för den politik ni faktiskt lägger fram kommer att se ut framöver.
i-Tb4xvxNoMZ5wuNF4oVPCV3	Emil Källström trasslar in sig lite i överindexeringen. Det är väldigt bra att ni har pausat den, Emil Källström – vi moderater är övertygade om att man behöver se till att den som bor på landet får lägre skatt på drivmedel. Det har vi sagt tidigare, och det kommer vi att återkomma till. Men min poäng är att det som det ser ut nu, till exempel med bonus–malus och det nya system ni kommer med, ändå blir så att det är vanliga löntagare som får finansiera den stora bonusen till de väldigt få människor som har råd att köpa de här dyra bilarna. Det upplever många på landet som väldigt orättvist. Alla har alltså inte råd att köpa de bilarna.
i-URfdJ5r4LF4i7ijqzLBbsf	Min poäng är också att det reseavdrag Centerpartiet nu planerar för kommer att drabba väldigt många som bor på landet. Jag tror – och jag vet, för jag pratar med många som bor på landet – att man upplever att Centerpartiet har lämnat landsbygdens folk som har bil helt åt sitt öde.
i-Qmh5fEd9voFLwqf9rikTBd	Herr talman! Elisabeth Svantesson måste prata med andra än dem jag pratar med, och jag tror faktiskt att jag är på Sveriges landsbygd snäppet oftare än vad Elisabeth Svantesson är. Men det kan vi ta en annan gång!
i-XteV3UD9MU8nc1CEvPEHNh	Är det någon som blandar bort korten är det Elisabeth Svantesson. Det är alltså inte Sveriges löntagare som på något sätt finansierar Teslabilar, utan det här handlar om att människor som köper nya bilar som är sämre för miljön får betala en malusavgift. De pengarna går sedan till en bonus till de personer som köper nya bilar som är bättre för miljön. Det är alltså en omfördelning inom det kollektiv av människor som köper sprillans nya bilar, och jag tycker att det är en ganska rimlig omfördelning från det som är dåligt för miljön till det som är bra för miljön.
i-PFH3LEsPGbJuycMpPWC5pn	Om man tvärtom redan har en bil – om man köpte en bil för två år sedan eller köper en begagnad bil – är den stora förändringen att vi pausar överindexeringen och att det alltså inte blir dyrare att köra bil på landsbygden. Det får vi inget tack för från Elisabeth Svantesson, men då får man väl tacka sig själv. Bra jobbat, Centerpartiet!
i-QEKczZohYEagNZexkb8cj4	Herr talman! Jag skulle vilja säga så här: Att slänga pengar i sjön verkar vara en paradgren för Centerpartiet. Vi minns Nuon och Postnord. Vi har utförsäljningar och privatiseringar till underpris, och nu har vi RUT. Vi har också kaosprivatiseringen av Arbetsförmedlingen, som har gjort Sverige mycket sämre rustat att möta den höga arbetslösheten än vad landet annars skulle ha varit. Det verkar som att huvudpoängen är att skattebetalarna ska finansiera de privata bolagens verksamhet; det är liksom det som är grejen, inte att det skulle vara bra för de arbetslösa eller för landsbygden eller att vi skulle öka sysselsättningen.
i-WwxpzbCSbgaoU7Eq9YPRVg	Sedan har vi de eviga sänkningarna av arbetsgivaravgiften för unga. Hur många gånger har vi prövat det nu – en, två, tre, fyra? Är det så för en centerpartist att man måste göra något tre fyra gånger för att det ska sjunka in? Repetition är kunskapens moder, eller vad är det man brukar säga?
i-732E3ZLemK8ZkKi5WSpaQK	Magdalena Andersson sa klokt en gång att de borgerliga partierna test ­ ade sin åtgärd i två mandatperioder och fick kvitto på att den inte håller måttet. De kommer knappast att vilja återuppliva en så kostsam och in ­ effektiv politik, sa hon. Det var väldigt klokt sagt, måste jag säga. Stats ­ ministern har kallat åtgärden miljardsvindleri och idioti, och jag instämmer till fullo. Dagens industri skrev i veckan att det var en väldokumenterat usel reform och väldigt dyr. Jag instämmer i det också. Därför tänkte jag fråga: Hur mycket ska de här ineffektiva och kostsamma reformerna få kosta skattebetalarna innan ni är nöjda, Emil Källström?
i-2iX67m4RYdxn5Fdf7G5tTx	Herr talman! Det är imponerande offensivt från en socialist att ställa frågan hur länge man måste testa någonting innan man inser att det är totalt misslyckat. I så gott som alla länder där man har testat socialism fullt ut har det slutat med statskupp, svält, revolutioner, brödköer och annat typiskt dåligt.
i-BG6RPKShyAYonngCsCtmsz	Sänkta arbetsgivaravgifter för unga har ingen av dessa effekter, utan tvärtom har det på sin höjd inneburit att det har blivit fler jobb för unga. Det har också inneburit fler jobb för andra, för de pengar från dessa skatte ­ sänkningar som inte går till att skapa fler jobb åt unga fungerar ju som en generell stimulans och innebär att också andra får jobb. Detta togs upp så sent som våren 2019 i en studie som publicerades i The American Econo ­ mic Review. Vi tycker alltså att forskningsläget ändå pekar på att detta är en klok åtgärd – framför allt i kombination med andra saker, som utbild ­ ningssatsningar, skattesänkningar för ökade investeringar och sådant som jag nämnde.
i-2CQxFMZr8W8sQzQ47rk6XJ	Jag är fullt medveten om att i princip alla åsiktsyttringar på spektrumet gällande synen på ungas arbetsgivaravgifter har var sin forskningsrapport att hänvisa till, så att säga, så om vi ska vara generösa kan vi säga att forskningsläget ännu är lite oklart. Men vi tror ju på detta – som en del av en temporär krispolitik och som en del av en helhet där man också gör andra saker är det här bra och framför allt snabbt genomförbar politik. Det är ju ingen slump att Svenskt Näringsliv nu har gått fram med detta som ett av de främsta kraven, för det inriktar sig just mot de branscher som har flest anställda. Det är också de branscher som har haft det tuffast de senaste månaderna.
i-C3jLmkAtSdk1eafhTesqQ4	Det här med socialism brukar dock sällan eller aldrig leda till någonting gott, Ulla Andersson . När ska du ompröva din bild av socialismen?
i-AYqgWtzqDSRRpJvzNdNqzY	Herr talman! Jag förstår att det är svårt att försvara en sådan här reform när varje jobb kostar lika mycket som fyra jobb. Det var nämligen så det blev förra gången, och inte minskade arbetslösheten bland unga heller – snarare tvärtom. Ungdomsarbetslösheten steg när den här reformen infördes, och förlängdes och förlängdes, under den borgerliga regeringen. Den har alltså varit mycket kostsam.
i-8JQCsBfZpSfaCCY5ryQ5DP	Jag förstår att Svenskt Näringsliv gärna vill ha reformen; det är liksom 9 miljarder direkt till bolagsägarnas fickor – till Icahandlarna eller hamburgerkedjornas ägare. Det är så det faktiskt ser ut. Detta är en väldigt kostsam, ineffektiv och dyr reform, Emil Källström. Det är bara att lyssna på vad ert samarbetsparti säger. Det är ingen som tror på det här, utan det är ni som har haft någon form av nyliberal lekstuga i statsfinanserna. Sådant har vi inte råd med, utan vi måste använda varenda krona effektivt för att pressa ned arbetslösheten. Vi kan inte bara slänga dem rakt ned i sjön på det här sättet.
i-hcyGypKQuE6Y5dN4tjwiE	Herr talman! Vänsterpartister brukar beskriva allting de tycker är dåligt som ”nyliberalism”. Men allt som oftast är ju sådant som vänsterpartister tycker är dåligt faktiskt ganska bra, så när Ulla Andersson tycker att sänkta arbetsgivaravgifter är nyliberalt känner jag mig lite tryggare med att det nog är ganska klok politik att genomföra.
i-PUNwLh6E8UUArXrgbH6BZp	Det vi försöker uppnå genom sänkta skatter – för att öka investeringarna och öka aktiviteten i ekonomin – och även genom satsningar på utbildning är nämligen att rädda dagens ungdomsgeneration undan arbetslöshet. Det är ju en av de viktigaste saker som just nu finns i potten. Vad ska hända med dem som kommer ut på arbetsmarknaden nu, under eller strax efter coronakrisen? De förtjänar att vi jobbar på alla sätt för att de ska få ett jobb att gå till. Den här budgeten gör det, och det är väldigt bra.
i-SqYZ3k7WKDfdEFQz11e4Rj	Herr talman! Emil Källström stod här och fikade lite efter tack, så jag får väl börja med att tacka Emil Källström i allmänhet och i synnerhet för en vår då vi har kunnat samarbeta bra kring krispolitik. Detta har varit värdefullt för Sverige, så tack för det!
i-D4RbS6neaB1sxsUBVYoGJ	Jag tänkte inte plåga Emil Källström med allt i budgeten som jag vet att han ogillar, som ineffektiva byggsubventioner, kraftiga försvagningar av arbetslinjen eller någonting sådant, utan jag tänkte diskutera det som Centerpartiet har fört fram som sina flaggskepp i denna budget.
i-5ZtC6cMHkK9fXCeGdmtBaE	Det handlar om den sänkta arbetsgivaravgiften för unga, som har tagits upp här tidigare och som kostar 18 miljarder kronor över lite drygt två år. Den har prövats av Alliansen, och den har dömts ut av en hel del utvärderare. Visserligen har det kommit någon rapport som har varit lite mindre negativ, men då har det inte varit jobbeffekterna som man särskilt har lyft fram utan i stället en kapitalinjektion till företag som har gett vissa positiva effekter. Men det är ju en ganska lång omväg att gå via just nedsatt arbetsgivaravgift för unga för att få till stånd en sådan injektion.
i-CssTHLeAmMSRJ6mMPDPBFm	En skillnad när Alliansen sänkte arbetsgivaravgiften för unga var att de unga utgjorde 21 procent av de arbetslösa – det var alltså 21 procent av de arbetslösa som träffades av reformen. I dag är det ungefär 10 procent som träffas av denna reform; de övriga 90 procenten av de arbetslösa får inte ens teoretiskt del av den här reformen.
i-3f8QSkQoKBbvYM4iiyZgjc	Jag undrar om detta förändrar Emil Källströms syn på reformen. Borde man inte gå fram med kraftigare sänkningar? Jag vill ju inte ha socialism, utan jag vill ha kraftigare stimulanser för att företag ska anställa i den här krisen.
i-vVGKqXJKAw1H3SUYwrdYw	Det handlar också om att detta kommer på plats först den 1 april. Finansministern sa att det är av beredningsskäl, men det håller ju inte. Det är klart att det är möjligt att genomföra detta med retroaktivitet; det gjorde ju januaripartierna själva i våras. Då beslutade riksdagen i april om arbetsgivaravgiftssänkningar som började gälla från den 1 mars.
i-MHoqzgxXWRN1gqXnXqeEtj	Detta är de två saker som jag gärna skulle vilja få svar på – varför först i april, och i vilken omfattning?
i-3a85ikkGZSA6rPRRUDYFxS	Herr talman! Hade det varit möjligt att få detta på plats lite tidigare hade det ju inte varit dåligt, men jag bedömer att det ändå är tillräckligt nära för att det ska vara substantiellt och kraftfullt. Det kickar ju in i god tid före nästa sommarsäsong, då väldigt många unga kommer ut och tar sina första steg på arbetsmarknaden.
i-NE35ND4qB81Kr4hqqUfHTp	De tidigare rapporterna om och utvärderingarna av de sänkta arbetsgivaravgifterna för unga hämmas av att de genomfördes under brinnande finanskris. Det var ju väldigt svårt att få ett vettigt underlag att undersöka och att få rimliga och rättvisande resultat. När vi nu har fått en lite fylligare bild av forskningsläget tycker jag att det finns betydligt mer att gå på.
i-C9HA6Zd3XcaWTy5TagEL3Q	Det som Jakob säger är rätt – de mer positiva utvärderingarna pekar på en bredare palett av positiva effekter av detta. Jag tycker inte på något sätt att det är dåligt, utan jag ser tvärtom ett egenvärde i att detta både är bra för dem som anställer unga och fungerar som en generell stimulans för näringslivet. Det talar inte till reformens nackdel – snarare tvärtom.
i-2sJm2uo1vPcgRdNDSFhHep	Jag köper inte heller beskrivningen att detta skulle vara särskilt krångligt. Tvärtom är det ett ganska rakt och enkelt sätt att stimulera företagen. Det gäller alla företag som har anställda, inte bara dem som gör vinst, som på bolagsskattesidan. Detta är en bra, rak och rimlig stimulans.
i-JNE8EfxpLCanvvCLHxPUrx	Det är ju heller inte det enda som görs. Som jag nämnde är detta en del av en helhet med skattesänkningar för investeringar, olika typer av arbetsmarknadspolitiska åtgärder och en storsatsning på utbildning. Helheten blir väldigt bra, med ett tungt skattesänkningsben men också andra typer av insatser för att rädda dagens ungdomsgeneration från onödig arbetslöshet.
i-D2dGgLXXpuoFoWtaeKNjP1	Herr talman! Jag tycker nog, även med Källströms svar, att detta inte riktigt håller utifrån de kriterier som Emil Källström själv tog upp här tidigare.
i-XwYBxtLeYoedzC2bc7ejrQ	Det ska vara snabbt genomförbara åtgärder. Detta är snabbt genomförbart, men januaripartierna väljer ändå att genomföra det först den 1 april. Krisen är ju här och nu! Persistenseffekten av arbetslöshet uppstår ju på tre fyra månader. Det duger ju inte att vänta till den 1 april. Om man nu tror att det har en stor effekt på arbetslösheten gör man det med retroaktivitet, så att det gäller från och med i dag.
i-5a8SnaAPet5FLRaNHeoFfV	Det andra handlar om att det visserligen är en substantiell skattesänkning som sker men att den inte är effektiv. Det måste finnas bättre sätt, tror jag, att använda skatteinstrumentet än på någonting som faktiskt inte riktigt har fungerat.
i-8LiuaVWdE4vKk1vP6yn3JK	Jag skulle vilja fråga Emil Källström: Ser inte Emil Källström en risk att ”you give skattesänkningar a bad name” med denna reform?
i-9axjCJX4tRFmRvgwgL8d42	Herr talman! Kul att andra också kan vara roliga, så att jag inte behöver dra det lasset helt och hållet själv!
i-QvXazC7En63uPZ3HzJT9bC	När det finns två kritikpunkter och den ena punkten kan sammanfattas som ”gör inte det här” medan den andra punkten är att vi borde göra det mycket snabbare är det svårt att riktigt veta vilket ben man ska stå på. Det verkar också som att Jakob Forssmed har lite svårt att avgöra vilket av kritikspåren han ska välja.
i-KghbwFwWrJTHctZkGmGFns	När jag ser till helheten i denna budget och alla de saker som görs – skattesänkningar för investeringar, sänkta arbetsgivaravgifter, skattesänk ­ ningar för alla våra hushåll och dessutom alla insatser som görs i termer av tidigarelagda investeringar och annat på utgiftssidan – ser jag att det blir en bra och robust återhämtningsbudget. Finns det detaljer som hade kunnat göras annorlunda? Absolut, men på det stora hela är det här någonting som kommer att gynna Sverige och som kommer att vara en bra fort ­ sättning på ett mycket speciellt krishanteringsår. Är det bra för Sverige är jag för det.
i-9L22EVA2ATgURggPAQFoB6	Herr talman! Jag skulle vilja börja med att tacka teckentolkarna för deras viktiga arbete i debatten.
i-RUqVMsMsVZjpg3jYadcyQ1	Sedan vill jag säga att jag blev så himla glad över beskedet om att besöksförbudet inom äldreomsorgen skulle upphävas. Jag ringde direkt till mamma. Hon gick direkt ned till sin väninna, och de började omgående att planera för vad som nu skulle komma. Glädjen i detta är stor. Pandemin har väl visat oss alla vad som är viktigt här i livet – att våra nära och kära får vara friska och må bra och att vi får vara med dem.
i-KBVFLmh1sxcg2vC7VvSV1y	Men pandemin har också visat hur skört samhället är och hur skört det har blivit när det gemensamma har krympts i nyliberal anda, när undersköterskorna får bära äldreomsorgen på sina axlar, när sjuka har utförsäkrats och tvingats till socialkontoret och när sänkta skatter, utförsäljningar och privatiseringar har prioriterats före äldres behov och våra gemensamma behov.
i-BxSurnYe6SvPWSecHNCs1g	I hemtjänsten har äldre kunnat ha så många som 25 olika personer under en tvåveckorsperiod, eftersom den underfinansierade äldreomsorgen är bemannad med visstidsanställda, timvikarier och deltider – anställda som springer in och ut på en evig minutjakt och som under krisen dessutom visat sig öka smittrisken för de gamla. Detta är en äldreomsorg där de anställ d a inte förrän häromåret, vilket i sig säger väldigt mycket, fick rätt till arbetskläder, och då på initiativ av Vänsterpartiet.
i-KNCuGjmACgcXRxko4dnktH	Visst finns det ett tillskott i budgeten nu, men det kommer tyvärr inte att leda till någon större skillnad. Minutjakten kommer att fortsätta – mikrolåda in och ut och hej är den vardag som rullar vidare. Tänk er i stället en äldreomsorg där det finns tid att ta till vara de gamlas förmågor, där de får delta i aktiviteter de själva efterfrågar och där de får komma ut eller bara sitta ned i lugn och ro och ta en kopp kaffe när undersköterskan kommer från hemtjänsten.
i-WzSQVfhywYcmuAiAR3vHLE	Visst är satsningen på att utbilda fler undersköterskor bra och nödvändig, men det behövs också bättre löner och arbetsvillkor och att vi får bort visstider och delade turer. Inget av det finns i denna budget. ”Världens bästa äldreomsorg” har statsministern skanderat, men risken är att det blir ett tomt luftslott. Skattesänkningarna verkar återigen ha vunnit över välfärden och äldreomsorgen.
i-WJWVmRf8dESnyXyTRp9nF8	När den här krisen kom hade vi alldeles för få vårdanställda, för få vårdplatser och respiratorer och inga beredskapslager alls. Vårdanställda på akutsjukhusen har jobbat under stor press och under ständiga så kallade effektiviseringar, det vill säga nedskärningar. Nu har de dessutom fått göra egna visir av overheadpapper.
i-An6dR3FKpmdxpYKJG2vqGX	Vi är många som har lyft och applåderat de vårdanställdas heroiska insatser och deras krav på högre lön och bättre arbetsvillkor. Det är ju helt rimliga och välförtjänta krav. Det vi har gemensamt ska ju vara det finaste vi har. Det ska synas att det är det vi värdesätter och uppskattar. Men i budgeten fick inte vårdpersonalen det genomslag den förtjänar, inte heller förskolepersonalen som har tagit hand om barnen när föräldrarna har räddat liv på covidsjuka.
i-HtmGRUzgfaZAWFtVevwPNC	Vården fick ett tillfälligt statsbidrag – som om vårdplatsbristen, de undermåliga arbetsvillkoren och bristen på arbetskamrater var tillfälliga. Det verkar bli applåderna som får bli tacket, för nedskärningarna kommer tyvärr att fortsätta – det kan vi läsa ut av budgetpropositionen – och skatte ­ sänkningarna permanentas. Och vet ni vad? Det hänger faktiskt ihop. Skattesänkningar urholkar välfärdens långsiktiga finansiering. Och inte en krona till fick den ekonomiska eliten i samhället betala till välfärden, för deras väl och ve kommer ju alltid först. Men de anställda i välfärden kom ­ mer att få fortsätta stressa och jaga för att hinna, till priset av slutkörda kroppar.
i-Fi7wwbiHkLbJhmc8W2Ebsu	Men direktören som i år fick en skattesänkning med 2 ½ miljon kommer nu att kunna luta sig tillbaka i fåtöljen, medan det skattesubventionerade hembiträdet kör med dammsugaren och försiktigt ber honom lyfta på fötterna så att hon kommer åt. Han sitter där och njuter av att han nu också ska få bidrag till att ha någon som tvättar åt honom eller drar runt hans möbler i den gigantiska våningen när han vill möblera om. Ett bidragstak hade varit något för välbeställda direktörer och den ekonomiska eliten. Men det verkar numera vara lika orimligt för socialdemokrater som för moderater.
i-Pnb5dmHWJ3V2q7sx7oLGMZ	Herr talman! Kaosprivatiseringarna av Arbetsförmedlingen är ännu ett exempel på de nyliberala idéer som fått styra och som fått stora konsekvenser för de arbetslösa. Orter på landsbygden, hårt drabbade av arbetslösheten, står nu utan lokalt kontor. Och de anställda på förmedlingen, som är alltför få för den arbetsbörda de har, ska förutom sina ordinarie arbetsuppgifter lära upp nya privata företag som de tvingats anlita, för oavsett om de här företagen är bättre på insatserna eller inte ska det privatiseras. Det är liksom det som är själva syftet. Bolagen ska försörjas av skattebetalarna. Priset betalas ju främst av dem som står långt ifrån arbetsmarknaden, det vill säga människor med kort utbildning och människor med funktionsnedsättning. Men Centerpartiet är väldigt nöjt, och Liberalerna låter de funktionsnedsatta betala priset.
i-9XcpuZ3vWrpnTaZcdV2qau	Sverige ska tydligen vara ett skatteparadis för de rika. Sverige är unikt, för det finns inget annat modernt land som inte har arvs-, gåvo- eller förmögenhetsskatt. Vi har dessutom låg bolagsskatt och orimligt låga skatter för Icahandlare, jurister och riskkapitalister, som betalar en betydligt mindre andel av sin inkomst i skatt än vad undersköterskan och affärsbiträdet gör. Inget annat land än Sverige har heller en fastighetsskatt som inte gör skillnad på en jättelik 20-rumsvilla på Djursholm och en liten träkåk i Bollnäs. Det är lika vansinnigt som det låter och ökar ojämlikheten i vårt land. Sverige har numera, tyvärr, det minst omfördelande skattesystemet bland EU:s 15 kärnländer.
i-VG1mvKtgjrxnXdmquMRKYd	Medan Sverige har blivit ett skatteparadis för rika växer 100 000 barn upp i fattigdom, i familjer där en ny vinterjacka är en lyx och där ett eget rum är en ouppnåelig dröm. Vi har dessutom bostadsbrist och stor trång ­ boddhet bland många barnfamiljer. Då ger regeringen och de ss nya borger ­ liga samarbetspartner arbetsföra människor med höga inkomster skatte ­ rabatt, för att dessa proppmätta inte orkar städa sina egna hem och för den politiska ambitionen att alltid sätta de bäst ställda i första rummet. Men vi borde ju ha lärt oss för länge sedan att smulorna från de rikas smörgåsbord inte är gott nog åt det svenska folket.
i-J1a6J5eUQxf9F9MUojkVu2	Herr talman! Klimatförändringarna utgör ett hot mot oss alla, mest mot de allra fattigaste länderna och människorna som lever där. Vi i den rika världen har levt våra liv på ett sätt som har gjort att vi har satt hela planeten i en djup hotande kris. Därför demonstrerar unga, med rätta, runt om i hela världen.
i-KB8MgHrNeqDWE9kbxeU7Qu	Trots alla varningssignaler verkar det finnas partier som inte tar miljö ‑ och klimathotet på allvar. Här finns det de som slåss för att vi ska fortsätta som förr – inget mindre bilåkande, Preem ska självklart få till ­ stånd att släppa ut mer, skattesubventioner till det fossila ska det vara och vi ska ha ett litet kärnkraftverk i varje liten by.
i-EK5du4sBrYCNEXT8Wktwhc	I den här budgeten finns det många välkomna gröna reformer : b orttag ­ na fossilsubventioner, stöd till biogas och våtmarker, gröna kreditgarantier och ökat järnvägsunderhåll. Men tänk vad en stor, omfattande och grön investeringsplan hade kunnat göra för hållbarhet, klimat och jobb . S tora bostadsinvesteringar i energieffektiva hyresrätter, i äldreboenden och i skolor, upprustningsprogram för miljonprogrammen, utbyggnad av solcel ­ ler och vindkraft på offentliga byggnader, ny elkabel till Gotland, färdig ­ byggande av Norrbotniabanan, upprustning av Inlandsbanan, stora sats ­ ningar på kollektivtrafik, sjöfart med mera hade gjort verklig skillnad, för när en större andel av ekonomin går till gemensamma investeringar i stället för till de rikas lyxkonsumtion minskar utsläppen, och stödet för omställ ­ ningen ökar.
i-XVUAofAgsTLYWDQrZ6T2Cx	Vi i Vänsterpartiet vill att Sverige återigen ska bli världens mest jämlika land, för vi vet att ekonomisk jämlikhet är bra för ett lands utveckling. I jämlika samhällen är hälsan bättre, tryggheten större och den ekonomiska tillväxten högre. Där påverkas även skolresultat och kreativitet positivt, och jämställdheten mellan kvinnor och män har kommit längre. Så vad väntar vi på?
i-VjLStpsNA1HQQK7oxgKNMM	Herr talman! Vi kommer från en vår och sommar som har satt mänskligheten på stora prov. Både Sverige och världen har utsatts för någonting som vi inte har sett tidigare. Det har varit en tuff tid som vi behövt gå igenom, särskilt för de personer som har drabbats av ohälsa, som har förlorat någon anhörig i pandemin eller som har kämpat för sina livsverk, för sina anställda, för sina arbetsplatser och för sina verksamheter för att få tillvaron att fungera så bra som över huvud taget är möjligt.
i-2m3v4M5aYCRdpxyFuaD8iK	Regeringen har gjort en del goda insatser under våren. Jag är glad för att vi har kunnat samarbeta i Sveriges riksdag om att få på plats krisstöd som har räddat jobb och arbetsplatser som människor älskat och som har varit väldigt viktiga för dem.
i-4vyjbXxz4eX8QrpgKRJcon	Nu ljusnar det på sina håll, men läget i Sverige och världen är fortfarande mycket svårt och vanskligt. Även om det har förbättrats finns det stora risker i dagens situation. Den kanske största är att arbetslösheten biter sig fast på historiskt höga nivåer, och det vet vi för med sig mycket stora problem i form av ohälsa och utanförskap. Det kan spä på andra sociala problem när arbetslösheten sprider sig, och det kan bidra till ensamhet och isolering för ytterligare personer i vårt land.
i-FGGiBr6fzWtWuVFwwqzTc6	Detta ska läggas till de problem som var mycket tydliga när vi gick in i den här krisen. Vi har vårdköer till vilka vi nu lägger en vårdskuld och en äldreomsorg som inte hade rätt förutsättningar att bedriva verksamhet, vilket drabbade både de m som jobbade i äldreomsorgen och inte minst också de m som fick omsorg av äldreomsorgen. Vi har en brottslighet som har eskalerat under många år. Inte minst rån mot barn och dödligt våld har ökat mycket kraftigt. Vi har ett civilsamhälle som har sträckt ut en hand i den här krisen men som självt har drabbats mycket hårt av ekonomiska problem.
i-YFhibrNQYCtWoYNH6xDdfE	Vi ser nu en hög arbetslöshet, ett bnp-fall som ska återtas, låga investeringar och låg produktivitet. Nu måste vi ta Sverige genom den ekonomiska krisen med investeringar – både offentliga och privata – och med jobbreformer, så att arbetslösheten inte tillåts bita sig fast.
i-7hMKpuP6MjCKfCSEsfdMDa	Som jag sa inledningsvis gjorde regeringen en del bra saker under våren: borttaget sjuklöneansvar, ökade kreditmöjligheter, ett omsättningsstöd – visserligen fick man släpas till den positionen – som räddade många företag och ett permitteringsstöd som var väldigt värdefullt för många anställda.
i-NFSfTeTd7y5GkgrQCtQr7u	Jag har dock i den här kammaren flera gånger tagit upp vad jag tycker är stötande, nämligen att man samtidigt som man lade fram lagstiftningen om ett permitteringsstöd också införde en regel som tvingar företag att säga upp tillfälligt anställd personal för att kunna få stöd för sin fast anställda personal. 83 500 företag har fått frågan när de sökt om statligt stöd i krisen: Har ni sagt upp tillräckligt många? Har ni inte gjort det blir det nej på er ansökan.
i-SVAYVfTGExajupKVr1MPmJ	Det här går rakt emot internationell kriserfarenhet och rakt emot de utredningar som gjordes när permitteringsstödet lades fast i svensk lagstiftning. Jag tycker att detta är förbluffande och någonting som faktiskt har försvårat och försvagat ställningen för dem som hade den svagaste förankringen på arbetsmarknaden. Jag tycker som sagt att detta är stötande.
i-WysNh46yBBSggur8y7bG3y	Nu måste vi få på plats reformer som vänder den här utvecklingen och ser till att bryta med arbetslösheten. Jag ser inte riktigt de reformerna i den här budgeten. Det finns nedsatta arbetsgivaravgifter för unga. De kommer på plats i april. Det finns ett jobbskatteavdrag som förväntas leda till ökad sökaktivitet och till att det lönar sig bättre att arbeta. Utbetalningen av jobbskatteavdraget kommer till midsommar 2022, så de t prickar v arken att vara ett kraftfullt incitament för arbete eller att stimulera konjunkturen.
i-X7t883yqVCiDihQLfCYaGn	Så här ser det ut på område efter område. Detta är inte tillräckligt genomarbetat. Det finns inte tillräckligt kraftfulla reformer för att varenda arbetsgivare i det här landet ska säga: Från och med nu finns det ett kraftfullt stöd som gör att jag vill anställa någon ytterligare i min verksamhet.
i-6AnrNpn8xzRGC74g1siiab	Det är bra med tydliga tillskott till kommuner och regioner och till väl ­ färdsverksamheterna i det här läget. Det hade förstärkt krisen om det inte hade skett, så att kommuner och regioner hade tvingats säga upp personal. Men det krävs också ledarskap. Det krävs att man har en plan för hur man ska klara den vårdskuld som nu har byggts upp. Varför ska vi tro att reger ­ ingen klarar detta, när man inte klarade vårdköerna efter att man tillträdde 2014? Tvärtom tilläts de fördubblas gällande förstabesök hos specialister.
i-8gqixhsnMT41HmFmZLKnt6	Herr talman! Jag gillar kompromisser. Jag tycker att de normalt sett och ofta för politiken framåt. Men jag tycker att man har misslyckats med kompromisserna här. Det har i den meningen blivit en kompromisslös budget. Man har inte gjort varandras förslag bättre. Man har snarare låtit dem passera, och så har man delat upp budgeten mellan sig. Alla har kunnat stå på sina egna pressträffar och stoltsera med sina egna favoritreformer. Ingen har riktigt tagit ansvar för helheten. Därmed har mycket av ineffektiv politik återuppstått: byggsubventioner, ungdomsrabatt, gröna jobb och ett klimatkliv som tidigare dömts ut som ineffektivt. Det är mångmiljardbelopp det handlar om. Hade budgeten varit mindre hade de här satsningarna skärskådats mycket tuffare.
i-D3Y1Uji4wZ6JAanSeYW46n	När man är i regeringsställning ligger det ett särskilt ansvar på Finansdepartementet att försöka göra även den politik som man inte själv jublar åt så bra som möjligt. Ska man nu göra ett jobbskatteavdrag är det väl bättre att det kommer på plats den 1 januari, så att man får en konjunkturstimulerande effekt och så att det kommer drivkrafter till arbete direkt, i stället för att man säger till Finansdepartementet: Det här prioriterar vi inte så högt – vi får genomföra det när det går; oj, det gick visst inte att betala ut det förrän 2022. Jag tycker att man har ett ansvar att göra även det som man själv inte gillar så bra det över huvud taget går.
i-X5puQ1TWAnPBUyiwA2nRSL	Som sagt, herr talman: Jag saknar en tydlig plan för vården. Jag saknar också de riktigt kraftfulla jobbreformerna. Det är bra med de offentliga investeringar som nu görs och att det finns drivkrafter till mer av privata investeringar, men det kommer inte att räcka när man samtidigt försvagar arbetslinjen. Risken är att arbetslösheten kommer att bita sig fast.
i-E9XwFxtSwSEnGbCPPJLtop	Inte minst är det så att ingen har tagit ansvar för helheten. Ingen har tagit ansvar för att alla de rättsvårdande myndigheterna ska kunna fungera och göra det som de kan för att bekämpa den allvarliga brottsligheten. Med de små tillskott som kommer till Åklagarmyndigheten finns det risk att de behöver säga upp åklagare under de kommande åren snarare än att göra det som de har planerat, nämligen att utöka sin verksamhet för att hålla jämna steg med polisutbyggnaden och för att kunna leda alla de förundersökningar vi vill se. Det är samma sak med domstolarna, som också får ett mycket litet tillskott. Någon måste ta ansvar för att helheten fungerar, att det fungerar med brottsbekämpningen, att det finns en plan för vårdskulden och inte bara mer pengar och att det finns ett långsiktigt engagemang för att få äldreomsorgen att fungera långt bättre.
i-GHSX189PZRUxrNu1i2oMyn	Det är inte fel med de resurstillskott som nu kommer till äldreomsorgen. Jag tycker att de är mycket välkomna, och det är bra att de sker uthålligt och permanent. Men jag tycker att det finns skäl att påminna om att man för drygt ett år sedan, i januaripartiernas första överenskommelse, strök bort resurser till välfärden och äldreomsorgen. Man strök bort hela satsningen på ökad gemenskap och ökat socialt innehåll i äldreomsorgen. Man strök även bort hela satsningen på en god personalkontinuitet. Den bör inte genomföras, som det stod i propositionen. Man ersatte inte detta med något annat – inte höjda generella stöd, inte några andra insatser för äldreomsorgen – utan bara strök det. Det var bara drygt ett år sedan.
i-P3eHaztnEEhgvgTpqjVsty	Herr talman! Vad behövs nu? Jo, nu behövs det snabba, breda men ändå träffsäkra åtgärder för att mota och möta den höga arbetslösheten, så att den inte biter sig fast. Det behövs åtgärder för att tidigarelägga anställningar och få varje arbetsgivare att fundera ”kan jag anställa någon i dag” för att vi inte ska få de här effekterna när arbetslösheten biter sig fast. Det behövs mer reformer för investeringar i näringslivet, så att produktiviteten kan återkomma. Till vården behövs det inte bara resurser, utan även en ökad styrning och ett ökat nationellt ledarskap. Vi behöver fokusera på äldreomsorgens brister långsiktigt, klara personalens situation och klara omsorgstagarnas situation, så att den blir bättre. Man ska kunna möta var ­ andra, se varandra i ögonen och bygga relationer i den viktiga verksamheten. Vi måste också klara brotten. De brottsbekämpande myndigheterna måste få tillräckliga verktyg och redskap för att klara sin verksamhet.
i-YGAghwVbuTLCNjocfowgpx	Om två veckor lägger Kristdemokraterna sitt budgetförslag på riksdagens bord. Då kommer vi att möta de här utmaningarna.
i-YUv21brE8BfzYDqJX1gctZ	Fru talman! Kristdemokraterna var en gång ett parti som vi i Miljöpartiet delade många värderingar med. Det var inte länge sedan vi stod sida vid sida i kampen för ett mer medmänskligt samhälle och för solidaritet med utsatta människor. År 2005 slet vi tillsammans för en flyktingamnesti. Vi har i många debatter där liv blivit till siffror påmint om människovärdet. Vi har stått upp för att Sverige ska göra allt vi kan för att skapa bättre förutsättningar för människor runt om i världen.
i-Gj3XGCdE1cNwTZbVcbBgEY	Men den här delen av kristdemokratin verkar ha försvunnit eller åtminstone gått i dvala. När Ebba Busch för några veckor sedan lanserade partiets senaste biståndsförslag bekräftades den bilden alltför väl. Idén om att Sverige ska använda 1,8 miljarder av våra biståndspengar till att bygga fängelser där människor som har begått brott i Sverige ska placeras är befängd. Svenskt bistånd ska gå till att stärka utvecklingen i fattiga länder, hjälpa människor i nöd, bekämpa fattigdom och stärka demokrati och mänskliga rättigheter i världen.
i-BgFSEeL3Auc58LxoTGJ8jq	Jag vill också peka på okänsligheten i att lägga fram det här förslaget just nu. Pandemin slår hårt mot världens fattiga. Allt fler rapporter pekar på att utvecklingen för världens fattiga är alarmerande. Flera års framsteg håller på att gå om intet. Ser inte Jakob Forssmed att detta förslag urholkar integriteten i svensk biståndspolitik? Menar Jakob Forssmed att behovet av att bekämpa fattigdom har minskat det senaste året?
i-3dmrvHdYkYvSESkq5kkzKm	Fru talman! Tack, Karolina Skog, för frågan!
i-6Tq9UF4PVnCSujG5DEWoiA	Jag ser precis som Karolina Skog ett stort behov av att göra insatser i världen. Fattigdomen riskerar att återkomma i många länder där den har trängts tillbaka under lång tid. Det har skett delvis tack vare bistånd, delvis tack vare handel och öppenhet. De riskeras i en pandemi när länder stänger gränser, när människor inte längre kan få avsättning för sina produkter och när investeringar uteblir i länder.
i-FoXnM9NV1EU2SezUeFGouP	Det finns många som varnar för detta. Jag har läst flera rapporter både i våras och nu som säger att hunger kan komma tillbaka på ett sätt som vi inte har sett tidigare och att fattigdom kan återuppstå. Det vi trodde var bortträngt kan komma tillbaka som en effekt av pandemin.
i-47QaJrJ6sL1MiyeXnAekuV	Vi har också sett att många länder har minskat sina biståndsnivåer rätt rejält under de senaste åren. Jag är inte en av dem som pläderar för att man ska göra det. Vi ska fortfarande ha ett högt och generöst bistånd. Vi i Sverige har råd med det. Det är en uppfattning som också Kristdemokraterna har att Sverige bör avsätta 1 procent av bni i bistånd.
i-7ykzgS9Un5u6wG1RaefyDh	Vad gäller det specifika utspelet tror jag att man får skilja på två saker. Det första handlar om att stödja länder att förbättra sitt rättsväsen. Institu ­ tionsbyggande gör att man klarar den typen av saker. Det är någonting som Sverige redan gör vad jag förstår bland annat i Kenya. Där bidrar vi till att förbättra rättsväsen det och också fängelser.
i-RLcbNwPMKdtCvneRFiDx4Y	Sedan fanns det en annan del som handlar om att Kriminalvården ska tillföras resurser för att lösa platsbrist i Sverige och då också kunna köpa fängelser utomlands i olika länder där det kan vara lämpligt. Ibland kan det vara lämpligt i medborgares hemländer som de ändå ska utvisas till längre fram. Men då gäller det förstås att de fängelserna håller en tillräckligt bra kvalitet.
i-AFEXZfjz1jwSrNws1Ecg4x	Fru talman! Bland annat Bill Gates har lyft fram svensk biståndspolitik som ett föredöme just under pandemin , d etta eftersom vi har klarat att hålla i och upprätthålla nivån.
i-JCrDFrPUrzqkqnNMSqXxu6	Under pandemin har fattigare blivit fattigare. Vaccintäckningen har minskat kraftfullt. Många barn har förlorat rätten att gå i skola. Att då använda biståndet som ett inrikespolitiskt slagträ är otroligt cyniskt.
i-BsLwqB2qEbyNXfpZfkhFSu	Jag ska ge Jakob Forssmed en möjlighet att kanske reda ut ett missförstånd. Har vi missförstått allt? Är inte förslaget att vi ska använda svenska biståndspengar till det nya förslaget att finansiera fängelser? Är det ett missförstånd? I så fall finns det möjlighet att reda ut det nu.
i-JPeD4EnfMRGeq1J9gySNhU	Fru talman! Jag förklarade förslaget här i talarstolen alldeles nyss. Jag kommer inte att göra det igen.
i-MnEpBzxCowEJ59PQWPLMiJ	Däremot säger jag gärna till Karolina Skog igen att vi ska ha ett högt och effektivt bistånd. Vi ska leva upp till OECD-Dacs kriterier för vad som är bistånd. Det ska just gå till att stärka kapaciteten i mottagarländerna att bekämpa fattigdom. Det är biståndets centrala uppgift.
i-FSrCpCMvGSwz5UqvmHkbhR	Jag minns för något år sedan när Karolina Skog helt utan redovisning i kammaren drog ned på biståndet med många hundra miljoner kronor. Det fanns inte ens ett underlag för att man gjorde detta. På vilket sätt man hade kommit fram till den neddragningen gick inte för riksdagen att se.
i-VcbmTbVT3Ks6uqRrBd2iP4	Jag tror att många har skäl att fundera över hur de agerade i biståndspolitiken och också Karolina Skog.
i-5Rngs1QNz7xAAz3PcTbELT	Fru talman, ledamöter och åhörare! Det har varit en allvarsam vår där svensk politik har visat sig från sin allra bästa sida. Vi har gemensamt åtta partier i riksdagen samarbetat för att se till att sjukvården fungerar, se till att undvika så många konkurser som bara är möjligt och se till att mass ­ arbetslösheten inte slår rot.
i-PdsbVCCseoQ6KV1vayuQok	När vi nu går in i hösten är vardagen för många människor lite mer tillbaka. En del som var permitterade i våras har nu gått tillbaka till jobbet. En del som jobbade hemma under våren har nu börjat komma tillbaka till arbetsplatsen lite smått i varje fall. Våra äldre kan nu få besök på äldrehem ­ men. Den som nyligen gick i pension kan äntligen förhoppningsvis få träffa sina barnbarn. Vardagen börjar återkomma om än väldigt långsamt.
i-Tk7cSSRXAot7HvxAwoYqmk	Samtidigt är det oro i vår omvärld när det gäller både smittspridning och den ekonomiska utvecklingen. Det innebär att arbetslösheten riskerar att bli väldigt hög också i Sverige. För ett litet exportberoende land som Sverige är naturligtvis det som händer i Sverige viktigt. Men det är minst lika viktigt för ekonomin vad som händer i andra länder.
i-9h25GhduaABTvB8kBFumut	Fru talman! Den här budgeten prioriterar välfärden. Det handlar om mer pengar till generella statsbidrag till kommuner och regioner. Det inne ­ bär att kommuner och regioner inte behöver säga upp medarbetare, och det innebär också att välfärden kan fungera bättre.
i-G6WPFkfYNGYfy9Pxscmkzi	Det handlar om riktade satsningar till äldreomsorgen. De ser nu till att den som jobbar i äldreomsorgen kan det svenska språket, vilket har varit en stor brist tidigare, och ser till att höja kompetensen i äldreomsorgen.
i-GjGQXLtETjjWbk1T7wv9kk	Det sker satsningar på LSS. Det är inte så mycket som Liberalerna hade önskat. Men det är ett första steg i rätt riktning när det gäller att förbättra assistansen i Sverige för den som har behov av stöd från samhället. Den som är i allra störst behov av stöd från samhället får nu lite bättre stöd genom den här budgeten. Det är inte fullt det Liberalerna hade velat. Men det är ändå ett steg i rätt riktning.
i-JxqonrLXcLesznttP4qk2A	Fru talman! Jag har under våren och hösten och så sent som i debatten här i dag hört en retorik som försöker sätta upp en stor konflikt mellan å ena sidan välfärd, å andra sidan en satsning på småföretag och företag. Jag tycker att den här våren och hösten visar hur vårt samhälle fungerar. Allting hänger ihop, och vi är alla beroende av varandra.
i-DPSkHQsmtLHyYawpVi7tXY	Om arbetslösheten stiger, företag går i konkurs och småföretagen säger upp den anställde som de har haft sedan länge, kommer det långsamt att innebära att pengarna till välfärden försvinner därför att antalet skattebetalare blir färre. Det vi behöver i Sverige är inte högre skatter. Vi behöver fler skattebetalare. Det är så vi finansierar vår gemensamma välfärd.
i-RbSDFoSUUWDrEfHhoBZsYp	Vi har under våren kunnat konstatera att människor har påstått att företagen borde ha lite högre marginaler. Vi har haft politiker som säger att det är dags att företagen ska betala tillbaka. Vi ska inte kasta pengar i sjön till företagen.
i-UVURvsKHyMnsFb9CnBh3tF	Det är som att företagare inte är skattebetalare som alla andra människor, som att företagare inte har varit med och byggt upp det här landet och som att företagare inte har betalat väldigt mycket skatt för att också ha rätt att få stöd mitt under krisen precis som löntagare och många andra får stöd mitt under krisen.
i-AqE424peZqANA7jzUtdCRL	Det finns ingen tävling i att säga att företagare är viktigare än välfärd eller att välfärd är viktigare än företagare. Båda sakerna behövs för att vårt välfärdssamhälle ska kunna vara intakt och vi ska kunna utveckla vår gemensamma välfärd.
i-3Es8yvhkVyatMU4eM2Lcfd	Fru talman! Därför är den här budgeten väldigt viktig. Den innehåller åtgärder på kort sikt som man ändå får beteckna som krisåtgärder. Men den innehåller också långsiktiga reformer som gör att jobben kan växa till.
i-VAq2ikMshbUwknMTZSTj3p	Vi inför lägre arbetsgivaravgift för småföretag för den som anställer en eller två anställda. Steget är ofta väldigt stort att göra det. Man har sitt eget företag och är sig själv nog när det gäller att få lönen att räcka till. Man får fler och fler kunder och skulle vilja låta sitt småföretag växa . Men steget att anställa en första eller andra medarbetare är väldigt stort. Det under ­ lättas genom att arbetsgivaravgiften kraftigt sänks för småföretagen. Företagen är jobbskaparna i det svenska samhället.
i-GaPseXimLpvUPxVhb6mAjn	Arbetsgivaravgiften sänks för den som anställer unga människor upp till 23 år. Det är viktigt inte minst i detta läge när vi ser att ungdomsarbetslösheten ökar. Vi ser att många av de branscher som nu drabbas eller påverkas av myndigheternas rekommendationer – handel, hotell och restaurang – är branscher som anställer väldigt många unga människor. Där ges det nu en injektion i termer av en sänkt arbetsgivaravgift.
i-YSRtiAM9kg415AJLRQMr1z	Det införs ett jobbskatteavdrag som innebär att arbetslinjen gäller. Det lönar sig bättre att arbeta jämfört med att leva på bidrag.
i-TGUSyLj4WTtsRZkvByT9EB	Fru talman! Samtidigt som vi har coronakrisen är det inte så att de samhällsproblem som Sverige hade före krisen har försvunnit bara för att krisen är här. Det är tvärtom i vissa fall. De förstärks.
i-WhX4rtUc8xtjcV3K4W3z5H	Det ger bidragsberoende, som vi ser i vissa grupper i utsatta områden där det är alldeles för många som inte jobbar och där barn inte ser kopplingen mellan att mamma och pappa jobbar och att det finns mat på bordet på kvällen. Denna koppling finns inte där. Tendensen förstärks snarare nu efter krisen jämfört med hur det var före krisen. De problem vi hade före krisen blir alltså tydligare nu efter krisen.
i-7JQj4w2RmhvKG9iP9pVdcL	Det gäller de problem vi har i skolan där barnen lär sig för lite och där det är stökigt i klassrummen. Barn som vill lära sig saker i klassrummet bromsas därför att andra elever är för stökiga och hela tiden stör lektionerna och gör att man inte kan lära sig någonting.
i-Nvb5txwvyrfnGRWTyqgUFT	Det gäller de tendenser vi ser till växande skillnader i resultat för barn och i hur mycket man lär sig i skolan beroende på vilken skola man går i. Det gäller skillnaderna mellan dem som kommer hem till ett hem där mamma och pappa hjälper till med läxan och den som kommer hem till ett hem där mamma och pappa inte har förutsättningarna att göra det. Denna skillnad växer när klyftorna i resultat i skolan växer.
i-GMFFAS31TT2vHgH4xNo9qz	Den utveckling vi har sett i våra utsatta förorter fortsätter, och den integrationsskuld som Sverige redan har skapat och som har växt sig stark under många år riskerar att bara bli större och större. I denna skuld ligger också att det är i dessa miljöer som extremism – religiös och för den delen också politisk extremism – och kriminalitet växer sig starka.
i-NgXr5mKbGo6hKVPf5iFP8z	Vi ser hur hedersförtryck, klankriminalitet och kriminella gäng gör att tryggheten i samhället som helhet, men särskilt i utsatta områden, är alldeles för liten. Människor känner sig otrygga, och människor känner inte att den grundläggande tryggheten i samhället finns där. Det är farligt.
i-EZKBi9EQokkm3Sk8gNMPB6	Fru talman! Vi gör många insatser i den här budgeten för att bryta utvecklingen i de utsatta områdena. Det handlar om särskilda insatser för att lära sig språket redan i förskolan, det handlar om fler poliser och det handlar om en variant på en nationell folkräkning som innebär att vi får större kunskap om vilka människor som finns i Sverige och därmed också kan undvika trångboddhet, vilket är ett stort problem. Det handlar om en arsenal av åtgärder där vi tar första steget för att bryta den oroliga utveckling vi har i våra utsatta områden.
i-TcGP5Lu5pQ6cniLPF2AafB	Fru talman! Den här budgeten innehåller också satsningar för att långsiktigt förbättra och modernisera svensk ekonomi. Det är viktigt att i en kris inte bara lösa den akuta kris som är här och nu utan att också försöka möta de problem vi ser vänta bakom krisen.
i-HewieUp4KyfX15RiVxTY2J	Det handlar om klimatet – att svensk ekonomi och det svenska samhället ska ställas om och bli mer klimatvänligt. Det handlar om att satsa på forskning så att vi som land inte konkurrerar med låga löner utan genom att uppfinna och komma på nya produkter och tjänster som vi säljer över hela jordklotet. Det är det som gör att Sverige blir ett starkare land.
i-PQa2peB7dbDJbe4eKawmkg	Det handlar om att våra företag ska våga investera – att vi sänker bolagsskatten så att fler företag vågar investera både i fysiska maskiner och i anställda med hög kompetens och hög utveckling. Vi förbättrar expertskatten, och FoU-avdraget byggs ut. Steg efter steg tas för att se till att vi också långsiktigt bygger den svenska ekonomin starkare.
i-LHxm4TME32VsyWNFAwveDv	Fru talman! Från Liberalernas sida har det varit viktigt att i budgeten stå upp för arbetslinjen, för skolan, för att ta itu med integrationsskulden och för att sätta klimatet högt upp på agendan.
i-JcDHk3E2qKv7D5XSBAmdN3	I den här budgeten tar vi första stegen för att göra Sverige till ett bättre land. Allting är inte perfekt; det är det inget som är i en budget. Men det tas viktiga första steg för att göra Sverige till ett modernare land och för att göra vårt samhälle tryggare och bättre. Det är så vi tar ansvar för Sverige i en tuff tid.
i-BXRoqqhoeXUJoZxMtT6eqo	Fru talman! En regerings allra viktigaste uppgift är att se till att medborgarna, de som bor i landet, är trygga. De ska vara trygga vad gäller yttre hot och tryck men också vad gäller inre säkerhet.
i-4Gfp7jEZJSTyAqEpWjuwjM	Den här regeringen har misslyckats med denna uppgift. De senaste åren har utvecklingen verkligen gått åt fel håll. Det är förnedringsrån, dödsskjutningar, våldtäkter och tortyr på en kyrkogård – listan kan göras lång. De saker som har hänt är obehagliga och fruktansvärda för dem som har drabbats.
i-SGF7aHXFuEA7zfAr86dufm	Liberalerna har valt att stödja en regering som misslyckas med allt detta. Ni håller den under armarna , Mats Persson. Det är ert val, och det avgör ni själva. Men det jag förväntar mig av Liberalerna i ett sådant läge är ändå att när man förhandlar om 105 miljarder kronor ser man också till att delar av rättsväsendet får de medel som de behöver.
i-E7gjmhdBupmQaE5Ki9b3u3	Vi vet till exempel att bland åklagarna är det en otroligt tuff situation just nu. Arbetsbelastningen är väldigt hög. En del tänker sluta för att de helt enkelt inte orkar med sina uppgifter. Samtidigt är resurserna för knap ­ pa för att man ska kunna anställa fler. Det är en mycket, mycket tuff situa ­ tion.
i-7mpw1j71bxgYUs2P1z8uUo	Jag ställer mig frågan: Hur kunde det bli så här? Varför har inte Liberalerna tagit fajten för mer resurser till Åklagarmyndigheten? Varför rättar man inte till det fel som ni påbörjade redan förra året?
i-7r2Y6Y8Lqm3uk1ENJ1X8v1	Fru talman! Tack , Elisabeth Svantesson , för det engagemang du visar för dessa frågor! Jag vill börja med att säga att jag välkomnar engagemanget och ser fram emot att Liberalerna och Moderaterna kan samarbeta mer i rättspolitiken.
i-T8EbaowgTNvMQaLbgmu9yQ	Vi har gjort det, och vi gör det. Vi driver gemensamt på för att det ska komma till hårdare straff i Sverige. Vid flera tillfällen har vi kunnat bilda en majoritet i riksdagen som har gjort att regeringen har återkommit med förslag om hårdare straff och bättre befogenheter för rättsväsendet.
i-5kJUU8T9Uh2TYDYNGhYLXt	Det tror jag är väldigt viktigt, och jag tycker ibland att det är nästan provocerande att se hur långt efter Sverige ligger när det gäller polisens och rättsväsendets möjligheter att komma åt brottsligheten. Jag tycker att det finns mycket att lära av inte minst vårt grannland Danmark när det kommer till detta.
i-SQKEh5RPfroDhSYVFvEFmt	Jag ser därför fram emot att samarbeta mer med Moderaterna, och för den delen med alla andra partier, när det gäller att få till hårdare straff och ge mer befogenheter till rättsväsendet.
i-6qNKikZgTDGZSbvmYiiH1P	När det gäller pengarna innehåller budgeten rejäla satsningar på rättsväsendet; något annat kan man inte säga. Det är mer pengar till polisen, och det är egentligen mer pengar till alla myndigheter som finns inom de rättsvårdande myndigheterna. Det tror jag är viktigt.
i-CHMr8X7VLG247XdWSeEmEH	Från Liberalernas sida har vi inte minst tyckt att det har varit viktigt att se till att man tidigt gör insatser för att undvika att de kriminella gängen drar till sig barn och unga och drar in dem i kriminalitet. Det tillförs nu pengar till kommunerna, som ska kunna använda dem till att LVU-placera fler barn. Kommunerna får nu ekonomiska muskler att göra detta, och det tror jag är en viktig insats för att se till att förebygga att barn helt enkelt hamnar i gängkriminellas händer.
i-FZQVrcek8oJUewYSq1Jd91	Budgeten innehåller stora satsningar på rättsväsendet. Vi kommer att behöva återkomma längre fram, för det här är en uppgift som det kommer att ta många år att lösa. Men vi tar ett första steg i denna budget.
i-GF4HCWsKgF7XEqe2hNXBXc	Fru talman! Men de pengar till åklagarna som skulle behövas finns alltså inte i den här budgeten. Det var det som var min fråga.
i-Lwk3nEQG9mRTxnCgJQixT	Det är bra att vi tillsammans kan pressa regeringen och ta fram en bättre rättspolitik. Dessvärre går det alldeles för långsamt från regeringens sida även när vi ställer stora krav på den. Det spelar roll vem som regerar, om man säger så.
i-9qugNePKJGmQ4YvqWhDZRH	I det här fallet är det ändå så att av dessa 105 miljarder har inte Åklagarmyndigheten fått de resurstillskott som de skulle behöva, och de har verkligen ropat efter mer pengar. Vi måste på allvar se till att människor åtalas. Polisen gör sitt jobb. Sedan måste åklagarna kunna göra sitt jobb, och sedan måste Kriminalvården ha resurser. Det måste finnas platser så att det inte blir som i de olika exempel det nu har varit tal om , där brottmålen är försenade och dömda människor är ute på gatorna och begår nya brott.
i-2z9aNDBz3RmgHL4ymGjj4M	Åklagarmyndigheten behöver mer pengar. Det var en väldigt specifik fråga, och jag önskar ett specifikt svar.
i-VJVkY67j3eXw3ZKaHCHu2N	Fru talman! Vi gör bedömningen att de pengar som finns i budgeten är tillräckligt för rättsväsendet. Den bedömningen gör vi här och nu.
i-6LivzPeFUJSnQSP8rjQtFx	Men om det skulle visa sig längre fram – senare under hösten eller nästa år – att det behöver skjutas till mer pengar till rättsväsendet tror jag att det finns åtta partier i Sveriges riksdag som är beredda att göra det i detta läge. Men den bedömning som görs här och nu är att det skjuts till mycket pengar till rättsväsendet och att det möter de behov som finns.
i-49NEEBqYBUvGWkCUhmqGLD	Men det här behöver vi gemensamt, alla partier i den här kammaren, ta ansvar för och följa noga. Om det skulle visa sig längre fram att det behövs mer pengar tvekar inte Liberalerna att se till att det då kommer mer pengar.
i-RxRdAvDfo5fuVoSSqoYC4i	Fru talman! Mats Persson säger att den här budgeten är ett första steg till att göra Sverige bättre. Man kan ju lugnt säga att den förra budgeten inte gjorde Sverige bättre. Då var det 6 miljarder i skattesänkningar till de mest välbeställda i samhället och 600 miljoner till äldreomsorgen. Det var inte mycket som blev bättre med det, om jag säger så, snarare tvärtom.
i-NyW1RboDJqttVD1743cU7d	Liberalerna var en gång ett socialliberalt parti som vurmade för bildning. Numera verkar de vara ett nyliberalt parti som vurmar för skolbolagens ägare. Liberalernas skolpolitik har byggt ett skolsystem som inget annat land i världen vill ha. Det systemet har fått stora konsekvenser för hela samhällsutvecklingen. Segregerade skolor, betygsinflation, selektering av elever, extremister som skolägare, skattepengar som används till att göda skolbolagens ägare och direktörer, skolor som ses som affärshemligheter där vi numera bara får reda på vilka adresser de finns på, skattepengar som används till att bygga skolor i diktaturer – det finns en hel del att förfasas över i detta skolsystem.
i-CUroAErgQYnRtPUgcFS3Ap	Det gör också Liberalerna själva ibland. Till exempel har Liberalerna varit upprörda, med rätta, över att extremister får bedriva skolverksamhet och få betalt för det av skattebetalarna, trots att det är en effekt av det skolsystem de själva har byggt upp. Däremot hör jag aldrig någon liberal förfasa sig över alla pengar som plockas ut ur skolan som skulle ha gått till elevernas undervisning eller till lärarnas löner.
i-Xjp6ggqkf4niMgjScnP6gn	Jag tänkte höra hur Mats Persson ser på detta. Nu ska man lägga in mer pengar till skolan. Då är det stor risk att en del av de pengarna kommer att gå till schejker i Kuwait, eftersom de är delägare i Engelska Skolan, till skolbyggen i Saudiarabien eller Mellanöstern, som Kunskapsskolan håller på med, eller till nya skolor i Spanien, som Engelska Skolan håller på med. Hur ser Mats Persson på det här? Är det ett problem, eller är det så här det ska vara?
i-A2vL4Hit9CfPknEmfNbNPg	Fru talman! Ulla Andersson tycker verkligen inte om Engelska Skolan. Väldigt många elever och föräldrar tycker väldigt mycket om Engelska Skolan. Den betyder för många att komma till en skola där det är ordning och reda. Den betyder för många att komma till en skola där man fokuserar på att lära sig saker och ting. Den betyder för många elever och föräldrar att man känner en trygghet i skolmiljön eftersom det finns tydliga regler som alla förhåller sig till.
i-RUP64dkQtPut3xeFqEyXdm	Nu tog jag Engelska Skolan som exempel. Det finns många andra friskolor som är lika populära och som uppfyller precis samma kriterier som Engelska Skolan, så låt oss inte göra detta till en debatt om en enskild friskolekoncern.
i-U7jfhsyHH8KbQs6GP9txqU	Jag tror att det är bra att människor själva, föräldrar och elever gemensamt, kan välja vilken skola de ska gå i. Jag tror att det är dåligt att man bara har ett alternativ. Jag tror att det är dåligt när den lokala byskolan ska läggas ned och föräldrarna inte kan starta ett kooperativ eller en verksamhet som ersätter den. Jag tror att man ska använda sig av den kraft som finns i att människor får välja sin skola själva.
i-D2X8iu9UaVLvMA3ujFswQK	Betyder då det att skattebetalarnas pengar ska gå till skolor som lär ut motsatsen till evolutionsteorin? Nej. Betyder det att religiös extremism och skolor som uppmuntrar till det ska få skattepengar? Nej. Betyder det att man inte ska ha insyn och inte kunna ha tillgång till statistik som finns på friskolor eller offentliga skolor? Nej.
i-Rsicbc64UabfQjMsZYRc1C	Jag förstår att detta är svårt för Ulla Andersson, men allting i samhället är inte svart eller vitt. Det finns inte en ond företagare här och en snäll vänsterpartist som ger pengar där. Det finns en gråskala någonstans mitt ­ emellan.
i-APW7jmUmM7AEeS2fRAvyvG	Jag tror att vi ska värna om det system vi har, där barn och föräldrar får välja skola själva. Men vi ska se till att styra upp de avarter som finns och som innebär att till exempel religiös extremism kan frodas.
i-9d8udA3AoGd8qC6WF1tgoV	Fru talman! Visst kan elever och föräldrar välja skola, men det kan de ju göra även utan att ägarna ska behöva berika sig i den utsträckning de nu gör – eller hur? Det kan ändå inte vara själva vinsten som ska vara syftet med skolverksamheten.
i-39bbtehv9d7BSop7ieJdBZ	Jag märker att Mats Persson inte svarar på min fråga. Är det rimligt att vi betalar skattepengar till schejker i Kuwait som är delägare i de privatiserade skolorna, eller att våra skattepengar går till att bygga skolor i diktaturer som Saudiarabien eller andra länder i Mellanöstern? Jag kan inte tycka det. Jag tycker att skattepengar vi betalar till barns undervisning här i Sverige också ska gå till barns undervisning här i Sverige. Det kan inte vara rimligt på någon enda punkt att det inte är så.
i-BijnTdyKkjPu6yCSNzgKTX	Fru talman! Ibland tror jag att Ulla Andersson och jag lever på två helt olika planeter. När man skjuter till pengar till skolan i min värld betyder det att skolan kan betala ut löner till lärarna, utveckla verksamheten och se till att fler människor kan söka till de här väldigt populära och attraktiva friskolorna som många barn och elever vill söka till. Det betyder att svensk skola blir bättre.
i-9M49b9rXMVbenspxB7iLwC	Det är svårt att hävda att till exempel Engelska Skolan på ett systematiskt sätt har bidragit till att försämra skolresultaten i den svenska skolan. Jag tror att de flesta människor uppfattar att det är precis tvärtom. Det är ordning och reda, det är fokus på att man lär sig saker i skolan och det är trygga miljöer för barnen att växa upp och gå i skolan i. Det är någonting som efterfrågas och är bra.
i-A5y2pshdgaNhFbDSUXVnrG	Betyder det att det är religiös extremism vi ska uppmuntra? Absolut inte!
i-CPJwuoF57mKwNHQTaF94KB	Fru talman! Jag tror att det har framgått även för Mats Persson att jag och Kristdemokraterna har en del synpunkter på den här budgeten och dess förmåga att klara de stora utmaningar Sverige står inför, inte minst när det gäller jobben, att bryta arbetslösheten, att klara vårdskulden, att klara de stora utmaningarna och problemen inom äldreomsorgen för personal och brukare och att bekämpa kriminaliteten.
i-Mnopo2aWEUiCmtmrnof54Z	Jag tycker att det är värt att notera att rättsväsendets myndigheter inte får det de vill ha och anser sig behöva för att klara att bekämpa brott i det här läget. Man anser sig ha 105 miljarder till sitt förfogande men klarar inte att ge de tiotal miljoner det handlar om till åklagarna för att de ska kunna fortsätta att expandera och få en bättre situation och inte, som nu, riskera att behöva säga upp åklagare.
i-X3BeEE6mUG712jWy6aP6Rw	Budgeten är en sak. Men det finns också en annan dimension i detta, och det är att budgetsamarbetet möjliggör det nuvarande ledarskapet i Sverige. Jag har noterat att både Mats Persson och inte minst Nyamko Sabuni under våren har ifrågasatt Stefan Löfvens och regeringens förmåga att leda Sverige i den här krisen. Man skulle nästan kunna säga att ledarskapet har dömts ut.
i-SGVENTbbpj3jiWoumhVpq4	Det spelar ju roll vem som sitter vid styrspakarna. Det spelar roll vem som ska genomföra budgetpolitiken, vem som ska ta fram planen för att vårdpengarna verkligen ska få effekt, vem som ska motverka kriminali ­ teten och vem som ska se till att reformerna kommer på plats så att arbetslösheten inte biter sig fast.
i-Bou37frhiW8bNnTiLoZQZT	Med tanke på uttalandena under våren är min fråga till Mats Persson: Hur kommer Mats Persson fram till slutsatsen att det är den här regeringen som är den bästa att leda Sverige ut ur krisen?
i-R3BoNcnioJWvLgZMLctJXN	Fru talman och Jakob Forssmed! Jag tror att många människor i det läge som Sverige och världen nu befinner sig i förväntar sig att vi tar ansvar. I mars, när coronautbrottet kom till Europa och därmed också till Sverige, tror jag att det sämsta som kunnat hända hade varit att Sverige i det läget utlyste ett nyval. Det allra bästa i det läget var att ta ansvar, och det har vi gjort gemensamt, åtta partier i riksdagen, för att se till att hantera coronakrisen.
i-TR6Ja9TtU3kgyNhzenFftf	I det här läget är det viktigt att se till vad som är bäst för Sverige och att ta ansvar för Sverige. För vår del handlar det om att försöka få igenom så mycket vi bara kan av vår politik i budgetsamarbetet och att ta ansvar för Sverige i en mycket tuff och svår tid.
i-GRd6fpWtMZe4yNwsXsssWe	Fru talman! Jag har stor respekt för Mats Perssons arbete och de saker som ni har lyckats föra in i budgetpropositionen och som är bra när det gäller till exempel investeringar för företag. Men jag noterar också att arbetslinjen kraftigt försvagas med den här budgetpropositionen, och det tycker jag är allvarligt.
i-GpUpohj8GhzQQyJ2ok5FHy	Det här förtjänar väl också att diskuteras, för det är inte jag som har dömt ut Stefan Löfvens och regeringens ledarskap under coronakrisen, utan det är Liberalernas partiledare. Man kan säga att det vore dåligt för Sverige, vi måste ta ansvar här och nu. Men hur långt sträcker sig den argumentationslinjen? Om man inte tror på ett ledarskap och inte tror att det ledarskapet är bäst skickat för att lösa stora och viktiga samhällsproblem i Sverige, varför håller man då det ledarskapet under armarna? Jag har respekt för ett sådant resonemang mitt under en krissituation, men krisen, med en sådan dramatik som vi hade i våras, varar ju inte för evigt.
i-2FtUbnG2gpZtW5VBBis6q9	Fru talman och Jakob Forssmed! Jag uppfattar att många partier – Kristdemokraterna, Liberalerna, Centerpartiet och Moderaterna med flera – har kritiserat en del av regeringens krispolitik till exempel rörande bristen när det gäller att snabbt syssla med smittspårning och snabbt vidta ett antal åtgärder som nog hade varit ännu bättre för hanteringen av coronakrisen.
i-B9N8zSoYVqBt3qs9eB1FgD	Rätten att rikta sådan kritik mot sin regering har alla partier i Sveriges riksdag, och det är det många partier som har använt sig av. Men att vi utifrån det, att vi har framfört den kritiken, mitt under brinnande kris skulle agera så att det blir ett nyval i Sverige uppfattar jag inte som ansvarsfullt.
i-5sJ8m5mzTtmZEJkhZQL8XS	I det här läget är det viktigt att så många partier i Sveriges riksdag som möjligt – vi åtta partier har samarbetat gott under våren, och jag är säker på att vi kommer att samarbeta gott under hösten – tar ansvar och gör det som är bäst för Sverige. Det måste vara ledstjärnan för politiken.
i-BZiHJ775DvYZEANaYSFN4y	Fru talman! Redan i våras slog vi fast det som borde vara en självklar ­ het: Den återstart av Sverige, Europa och världen som kommer efter coronakrisen ska vara grön. Miljöpartiet presenterade under våren en rad förslag på gröna injektioner för svensk ekonomi. En majoritet av de för ­ slagen återfinns i den budget som i dag läggs på riksdagens bord.
i-BWdix6vEFBmJULT2i4MsYa	Vi vet vad som behöver göras, och det finns ingen bättre tid att göra det än nu. Vi får aldrig någonsin låta någon lura i oss att en handlingskraf ­ tig miljö- och klimatpolitik är en självklarhet. Det har det aldrig varit. Trots smältande isar och brinnande skogar är det inte det nu heller. Sist partierna på högerkanten drev igenom en budget i Sveriges riksdag var det en miljö ­ slakt som stod på agendan. Vid varje förhandlingsbord krävs det politiker som prioriterar planeten. Det har Miljöpartiet alltid gjort, och det gör vi den här gången också.
i-9NdspDpdJnVjHjvxsQ7fDV	Vi ökar takten i klimatarbetet och ställer om industrin genom ett för ­ stärkt klimat- och industrikliv och gröna kreditgarantier. Reduktionsplik ­ ten och bonus–malus förstärks kraftigt samtidigt som vi investerar i ladd ­ infrastruktur och cykel- och kollektivtrafik. Vi satsar på naturen och natur ­ nära jobb. Det handlar om sådant som att anlägga våtmarker, underhålla vandringsleder och sanera förorenade områden.
i-ARvJipBowQb2AnpVbb6SXw	Omställningen sker här och nu, och det är vi som leder den genom att vi gör stora investeringar i svenska företag och jobb.
i-J66msAaf129U3Ho4cFh2dZ	Fru talman! I Sverige är vi duktiga på innovationer inom miljöområdet. Men vi är inte lika bra på att se till att dessa idéer når en global marknad. Nu kommer staten att gå in och garantera lån för klimatinvesteringar för 50 miljarder under de kommande tre åren så att svenska företag vågar satsa stort på grön teknik.
i-RFmHhbqk4mtW4DPjKxVYox	Under tidigare ekonomiska kriser har hållbarhetsarbetet avstannat, och länder i vår närhet har sugit åt sig investeringar och arbetstillfällen. Det ska vi inte låta hända nu. Vår uppgift är att gjuta mod och framtidstro i svenska företag så att de vågar satsa framåt även när läget är osäkert.
i-TFV1nGoQgKg421DCGw4d2U	Precis lika viktigt som det är att göra rätt är det att sluta göra fel. Nu kastar vi två riktigt dåliga fossila subventioner i papperskorgen: Ett system för förmånsbilar som gynnar bilkörande höginkomsttagare i storstäderna och en skattenedsättning för uppvärmning med olja har ingen plats i ett hållbart samhälle.
i-2isxa8BQhGedVL9gaFnR7b	Dessa skattehöjningar möjliggör en grön skatteåterbäring. Såväl den som arbetar som den som har inkomster från våra trygghetssystem får del av den. I den gröna omställningen ska ingen halka efter.
i-Mnrz6UdwW7hhr63ZPnzD4i	Fru talman! Jag tror på ett Sverige som håller ihop. Från att ha varit ett av världens mest jämlika länder har de ekonomiska klyftorna i Sverige vuxit de senaste decennierna. I ett av världens rikaste länder ska inget barn växa upp i fattigdom eller utanförskap. Nu höjer vi underhållsstödet för ensamstående föräldrar och gör en rad satsningar för ökad trygghet i utsatta områden.
i-MqB6gcdwCDeXh1ZXJ1L3K1	En grupp som kommer att bära med sig minnet av coronan genom hela livet är de ungdomar som tog studenten i våras. Vi vet från tidigare kriser att ungdomar kan drabbas hårt. I ett läge när arbetsmarknaden är svag måste utbildningssystemet vara starkt. Därför gör vi stora satsningar hela vägen från förskola till yrkeshögskola och högskola.
i-H3goTSS9dBefnct6tNTcnv	Precis som i andra ekonomiska kriser var det människor med osäkra anställningar och små ekonomiska resurser som drabbades hårdast under vårens dramatiska nedgång i ekonomin. Offentliga investeringar är det mest effektiva sättet att mota nedgången i ekonomin. Nu stärker vi välfärden i hela landet, håller fast i de höjda nivåerna i a-kassan och förbättrar arbetsvillkoren för alla hjältar inom vård och omsorg.
i-U5c75TQo7gXtrrdTmYhN9z	Nu är det dags att höja blicken och skapa framtidstro för Sverige.
i-6Za83cSLYYow82VYtCzS14	Fru talman! Det var stora och vackra ord från Karolina Skog! Det var det också när jag lyssnade på hennes kollega vice statsminister Isabella Lövin i partiledardebatten. Hon menade att Sverige har en demokratikris där domstolars självständighet kringskärs och domstolars självständighet är hotad. Det var också stora ord. Jag spetsade öronen lite extra eftersom det var den svenska regeringen, där Miljöpartiet ju ingår, som förra som ­ maren beslutade sig för att ta över den rättsliga prövningen vad gäller Preems utbyggnad i Lysekil. Man tog över den från Mark- och miljööver ­ domstolen.
i-T1NyCfHVWXQ7z9bF9kh5zH	Jag är fullt medveten om att det finns en möjlighet för en regering att ta över ett ärende, men då ska det göras omedelbart, i ett tidigt skede. Vi moderater har bett riksdagens utredningstjänst att granska den här frågan, och det finns, vad vi vet, inget annat tillfälle då just detta har skett.
i-PVBth7ZJeCv24YEvKYBbGB	Nu sker alltså, fru talman, en politisk överprövning av ett domstolsbeslut. Det här handlar om ett företag som tänker göra en stor investering på 15 miljarder, och allting är lagt på is därför att regeringen överprövar ett domstolsbeslut.
i-FH8miWtWrd5f2692coJ1Ug	Mina frågor till Karolina Skog är ganska enkla: På vilket sätt bidrar Miljöpartiet i det här specifika fallet till att slå vakt om svenska domstolars självständighet? Är det bara utländska domstolars självständighet som Miljöpartiet bryr sig om?
i-YK3GjubHYrPeiEmJ5GgzMr	Fru talman! Jag noterar att Elisabeth Svantesson tyckte att en replik om ekonomisk politik var långsökt i den här debatten, men en enskild prövning av ett företags tillstånd ligger tydligen nära debatten om budgeten som vi lämnar. Jag måste säga att jag verkligen inte på något sätt håller med om det, men självklart har jag inget emot att svara på frågor om den här rättsliga prövningen.
i-JkVRvZm1pLL3898FCkqbf4	Precis som Elisabeth Svantesson säger finns det möjlighet för regering ­ en att överta prövningar av olika tillståndsprocesser. Det har gjorts. Historiskt har det dock handlat om att regeringen har övervägt att göra det till företagens fördel. Man har vägt de ekonomiska argumenten mot miljörätten.
i-NrTNsyBiLsf8m2wKmg9xXq	Det som har hänt, och som jag uppenbarligen behöver upplysa om, är att Sveriges riksdag har antagit en klimatlag. I riksdagens beslut står det tydligt att tillståndslagarna i Sverige behöver ses över. Den översynen pågår i en statlig utredning. Under den tiden är det ett inte helt klart rättsligt läge.
i-XovQSEh3sB6PNdsHdMnH33	Är det principerna i klimatlagen som gäller, eller är det den princip som i dag står i miljöbalken? Hur ska man värdera koldioxidutsläppen? Det ska prövas av regeringen. Beredningen pågår. Jag kommer inte att stå här i talarstolen och föregå den beredningen. Det arbetet är omfattande men görs med stor intensitet i regeringen.
i-VuiqPa9ZV7H93n2HYDftz1	Jag vill påminna om att det är budgetdebatt vi har just nu.
i-NvWNqYia1Rk23u5Bxuv2sJ	Fru talman! Absolut! Men jag hörde faktiskt inte Karolina Skog säga särskilt mycket om sin egen budget. Hon talade mer i generella termer, och det var ganska många stora ord.
i-E88BdQEVM1oQ76iq7fbtA9	Det här är en viktig fråga. Det handlar om en miljardinvestering för ett svenskt företag, och den ligger just nu helt på is. Miljöpartiet hänvisar till den nya klimatlagen, men att den skulle kunna användas på det sätt som Karolina Skog hävdar är inte korrekt. Det är bara Miljöpartiet som gör den tolkningen.
i-BkJ5obZHH7x3o2X7LR6iVj	Nu gör regeringen, pådriven av Miljöpartiet, en helt omöjlig manöver. Man kringgår domstolarnas självständighet i Sverige. Det är en viktig fråga. Det är en viktig fråga för tillväxten. Det är en viktig fråga för rättssäkerheten. Det som nu händer är nämligen att man drar frågan i långbänk. Det är ett övertramp mot rättssäkerheten, fru talman. Det kan drabba andra företag i Sverige som vill växa.
i-icvDQoVnH99Q8ynJrE5eQ	Fru talman! Ingen skulle bli gladare än jag om vi kunde skapa tydlighet om vad som gäller för stora investeringar som ökar utsläppen i Sverige. Jag håller helt med om att vi behöver ökad tydlighet i den frågan. Det var ett av syftena med klimatlagen, som riksdagen har antagit.
i-JD6V3oouhCiy8KWWrZVJAp	Det behöver bli tydligare att de mål som antas gäller, att de åtaganden som Sverige gör internationellt, mot andra länder, gäller och att de får konsekvenser för bland annat myndigheters och domstolars arbete. Jag håller med om det.
i-3uZV14bTwBbMM1NKdzDVPH	Det är en av anledningarna till att hela tillståndsarbetet i Sverige ses över som en del av implementeringen av den klimatlag som Sveriges riksdag har antagit.
i-ESX3HtqYUHrQdSDSr87Fnm	Fru talman! Först och främst vill jag säga till Emil Källström: Jag hoppas att du får en väldigt fin föräldraledighet med din dotter. Jag kommer att sakna dig i debatterna, men jag misstänker att vi kommer att gnabbas ganska mycket när du väl är tillbaka.
i-5NbK8t2Dc9cJN3Y9fZX7wv	Fru talman! Det jag tänker tala med Karolina Skog om är välfärden. Du lyfter upp välfärden och att de anställda som har kämpat och gjort heroiska insatser inom vård och omsorg nu ska få bättre arbetsvillkor och allt vad du sa, Karolina Skog. Jag kommer inte ihåg allt, men det var ungefär det.
i-RJRV3yDBkc4LPhytSMTdCy	Om vi tittar på den budget som du nyss talade om kan vi dock se att det inte riktigt ser ut på det sättet. Om vi räknar snällt för nästa år ser vi att den kommunala konsumtionen inte alls kommer att öka i den utsträckning som den borde för att möta de demografiska behoven.
i-DBNH7W7hsD8JA1QjFDkrBG	Visst, siffrorna är skakiga; vi kan alltså vara snälla och säga: Okej, då! Men i verkligheten vet vi att Sundsvall de närmaste två åren ska spara 300 miljoner i stället för 400 miljoner, Norrbotten ska varsla över 300 anställda i vården och Arboga lägger mindre pengar på omsorg och skola än det kostade för 2019.
i-B5EMSiynqTCX13oiCnZW9Y	Om vi tittar på 2022 ser det riktigt, riktigt illa ut. Varför då, Karolina Skog? Var skattesänkningar viktigare än välfärden? Varför väntar annars stora nedskärningar?
i-JCU3xiTLDM8kSM18kZetqK	Fru talman! Jag och Ulla Andersson är helt överens om att det i detta läge är viktigt att både bevara välfärdens kraft som den ser ut i dag och faktiskt även ingjuta möjligheter att röra sig.
i-XVhPLUbKv7AGw3a3kFra2H	När vi mäter ifall vi gör tillräckligt finns det ett mått som jag vill peka på. Det är prognosen över hur mycket skatteintäkter vi förväntar oss att kommunerna kommer att tappa jämfört med hur mycket de generella och större riktade statsbidragen ger. Där kan vi konstatera att de tillskott vi ger överskrider den förväntade förlusten av skatteintäkter. Det kan sägas vara ett mått på att kommuner och regioner kommer att kunna upprätthålla välfärden.
i-NDa7QMn5B52qfcFMW7g3Aw	Syftet är att det som Ulla Andersson nämner inte ska ske. Kommuner och regioner ska inte behöva göra sig av med personal. Men det bygger också på lokala beslut. Det måste vi ändå komma ihåg. Jag kan inte stå här och vaccinera varje kommun mot den typen av neddragningar.
i-JQuwDiDLgQ9cLmL7Uhqxpz	Vi ger nu oerhört stora tillskott till kommuner och regioner. Om det framöver, när vi vet mer om hur den här ekonomiska krisen utvecklar sig, behövs ytterligare tillskott får vi återkomma till det. Jag är inte på något sätt främmande för att ytterligare stärka kommuner och regioner, om det behövs framöver.
i-AYJXRxLey4RvcGi9wwjM9w	Fru talman! Jag skulle inte vilja säga att jag och Karolina Skog är helt överens. Om vi hade varit helt överens skulle inte nedskärningar vara att vänta.
i-F7KcHsyrFa3RwiHi5diPwc	Det är er egen tabell i finansplanen som visar att den kommunala konsumtionen till och med är negativ 2022, Karolina Skog. Det står till och med i er egen budget att det 2022 kommer att vara färre anställda i vård, skola och omsorg, det vill säga i den gemensamma sektorn. Det är så det ser ut.
i-TGMFpTAYynfvoWQCFwF94w	De demografiska förändringarna är mycket stora. Er budget täcker inte upp för att möta det. De äldre blir fler. Skolbarnen blir fler. Vi behöver anställa fler för att möta de behoven. Men er budget svarar inte upp mot det. Varför inte, Karolina Skog?
i-85qekpCrs5bxwR4C4uaG8A	Varför var skattesänkningar återigen viktigare än att se till att vi får en långsiktig, hållbar finansiering av välfärden? Kan du förklara det för alla dem som sliter i välfärden, för de gamla eller för skolbarnen?
i-9QRDCQztJQVZY9JuoBUJu6	Fru talman! Jag tänker kommentera två saker, först skattesänkningar. Jag tror att det har blivit tydligt under den här processen att skattesänkningar inte har varit Miljöpartiets prioritering. Men det är viktigt att de permanenta skattesänkningar som görs riktas mot dem som har lägst inkomster, inklusive dem som lever inom det så kallade transfereringssystemet. Det är oerhört viktigt för oss när vi är med och släpper igenom dem.
i-WG2SXfuyRDKFDT7XZZsGAk	Den andra delen är välfärden. Vi måste skilja på den del som handlar om att vi motar krisen och den mycket större och mycket mer långsiktiga utmaning vi har kopplat till demografin. Jag står inte här och säger att jag har en lösning. Jag har inte löst den demografiska utvecklingen för svensk välfärd. Det har ingen. Den är enorm. Vi kommer att behöva återkomma till den. Att lösa den är inget vi gör med en budget under ett år.
i-V2RK9MiLhR6691Ki12CW4U	Fru talman! Också jag vill gärna önska Emil Källström en god föräldraledighet tillsammans med sin dotter. Den distansen till politiken kan vara orimligt välgörande, har jag förstått.
i-HAxecparF69W2DCyWcJbo9	Fru talman! Karolina Skog talade i sitt anförande om bland annat de gröna, naturnära jobben. Jag har i dag framfört kritik mot regeringen och samarbetspartierna för att de har tagit fram en budget som innehåller varje partis favoritreformer och att de inte riktigt har granskat dem ordentligt eller försökt göra dem tillräckligt bra. De har mer delat upp saker och låtit partierna gå fram med sina egna respektive saker. Jag tycker att det är ett dåligt sätt att bedriva budgetarbete.
i-TBWffPXfptoZxDFeEu8M6N	Karolina Skog förklarar att hon inte har prioriterat skattesänkningarna och att det har framgått med tydlighet. Ja, det har det absolut gjort. Men det har också framgått vad Karolina Skog och Miljöpartiet har prioriterat. Det handlar till exempel om Klimatklivet, som har dömts ut av Konjunkturinstitutet som ineffektivt. Riksrevisionen skriver att man bedömer att Klimatklivet inte är en del av en kostnadseffektiv styrmedelskombination för att nå det svenska klimatmålet till 2030. Det här förstärker nu Miljöpartiet och regeringen.
i-6UdkTwr3t4QYh9QT495vd7	Låt oss titta på de gröna naturnära jobb som Karolina Skog själv nämn ­ de i sitt anförande. Det är en åtgärd som syftar till att människor ska få jobb efteråt. Men människor får inte jobb efter åtgärden. Den utvärdering som finns av de naturnära jobben och som Skogsstyrelsen själv har gjort visar att under 100 av 1 600 som har haft dessa jobb går vidare till jobb, eget företag eller reguljär utbildning. Granskar ni inte era egna reformer innan ni plussar på dem?
i-T3Mv9nwpkEfZqVTpR7bLap	Fru talman! Det är jättebra att det har varit så tydligt att skattesänkningar inte har varit Miljöpartiets prioritering i den här budgeten. Vi står dock bakom den utformning som vi gemensamt landade i.
i-3819QWELt97qLinoUFdeLQ	Vad gäller effektiv klimatpolitik finns det två saker som trumfar allt annat. Den första är att ta bort fossila subventioner, det vill säga sluta ge pengar till dem som släpper ut. Därför har vi i Miljöpartiet prioriterat att i varje budget se till att ta bort ett par sådana. Det gör vi även i denna budget. Den andra saken är koldioxidskatt. Det är exemplariskt och jätteeffektivt. Jag skulle gärna använt detta verktyg betydligt mycket mer om riksdagen var med på det.
i-KVkBk8jYUWnSqh34AtW6Wt	Den rapport som Jakob Forssmed refererar till går ut på att man i stället för att ha ett brett klimatarbete med olika slags verktyg ska ta bort dem och ersätta dem med en otroligt stor höjning av koldioxidskatten. Den är så stor att till och med jag börjar tveka om det vore lämpligt att gå fram med den så hårt.
i-Nwute2tD2EZF4odYWwuRdZ	Jag vill ställa en fråga tillbaka. Ska jag tolka detta som att Jakob Forssmed tycker att vi ska lägga ned investeringsstöden och på det sätt et göra som väldigt många ekonomer förespråkar, nämligen ersätt a dem med en kraftfull höjning av koldioxidskatten? I så fall kanske vi skulle sätta oss ned och prata om det.
i-PBziySHXa8EFKTkYxBUNbk	Fru talman! Nej, Karolina Skog bör tolka detta som en allmän uppmaning om att vara varsam med skattebetalarnas pengar. Man ska använda styrmedel på ett effektivt och bra sätt. Man ska inte plussa på saker på satsningar som har dömts ut. Man ska använda reformer som leder till jobb i stället för sådana som inte leder till jobb. Detta är min enkla uppmaning.
i-8ViG6D5V9tHsuukgPKib3X	Jag tycker att det finns gott om förslag i den här budgeten som har prövats, utvärderats och visat sig inte hålla. Ändå har man plussat på dem. De gröna jobben är en sådan sak som inte har lett till de arbetstillfällen som man hade för avsikt att åstadkomma. Det var inget fel i att pröva detta. Men nu är det prövat, och det fungerar inte. Då bör man lägga ned det och göra något annat i stället för att plussa på.
i-HQnoD3KgWkGB88JKsLfevz	Fru talman! Jag tycker att det är genuint tråkigt att Jakob Forssmed sällar sig till dem som säger sig ha svaret i klimatpolitiken – Nej, vi ska inte göra så där – utan att kunna säga vad som verkligen ska göras. Det är sorgligt att höra detta om och om igen.
i-BUAzjZo8RwNy95TjsRtC7C	Klimatklivet har flera syften. En sak som är riktigt bra med K limatklivet är att det inkluderar företag och möjliggör för dem som vill att vara med i klimatomställningen. Och det är väldigt många som vill det. Det gör det möjligt för dem att pröva ny teknik. Resultaten av detta kommer att bli olika. En del blir oerhört effektiva, och andra blir mindre effektiva. Det är okej. Eftersom vi prövar att göra något nytt måste detta vara okej.
i-U6gz12uDpquwadFwApVyo7	Jag tycker även att värdet i detta är bra i och med att många företag vill vara med i omställningen och kan vara det genom Klimatklivet och Industriklivet och att de kommer att kunna utnyttja de gröna kreditgarantierna. Det här är en oerhört bra sak i det svenska klimatarbetet.
i-QAmVRVTeyX7dxV9qxmV688	Följande frågor för skriftliga svar hade framställts:
i-LTB1mBHzx1srzSAF1rmTF8	Skriftligt svar på följande fråga hade kommit in:
